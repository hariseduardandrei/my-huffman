POVESTEA LUI HARAP ALB
de
ION CREANGA
Amu cică era odată într-o ţară un crai, care avea trei feciori. Şi craiul
acela mai avea un frate mai mare, care era împărat într-o altă ţară, mai
depărtată.
Şi împăratul, fratele craiului, se numea Verde-împărat; şi împăratul
Verde nu avea feciori, ci numai fete.
Mulţi ani trecură la mijloc de când aceşti fraţi nu mai avură prilej a se
întâlni amândoi. Iară verii, adică feciorii craiului şi fetele împăratului, nu
se văzuse niciodată de când erau ei. Şi aşa veni împrejurarea de nici
împăratul Verde nu cunoştea nepoţii săi, nici craiul nepoatele sale:
pentru că ţara în care împărăţea fratele cel mai mare era tocmai la o
margine a pământului, şi crăia istuilalt la o altă margine. Şi apoi, pe
vremile acelea, mai toate ţările erau bântuite de războaie grozave,
drumurile pe ape şi pe uscat erau puţin cunoscute şi foarte încurcate şi
de aceea nu se putea călători aşa de uşor şi fără primejdii ca în ziua de
astăzi. Şi cine apuca a se duce pe atunci într-o parte a lumii adeseori dus
rămânea până la moarte.
Dar ia să nu ne depărtăm cu vorba şi să încep a depăna firul poveştii.
Amu cică împăratul acela, aproape de bătrâneţe, căzând la zăcare, a scris
către frăţine-său craiului, să-i trimită grabnic pe cel mai vrednic dintre
nepoţi, ca să-l lase împărat în locul său după moartea sa. Craiul, primind
cartea, îndată chemă tustrei feciorii înaintea sa şi le zise:
— Iaca ce-mi scrie frate-meu şi moşul vostru. Care dintre voi se simte
destoinic a împărăţi peste o ţară aşa de mare şi bogată, ca aceea, are voie
din partea mea să se ducă, ca să împlinească voinţa cea mai de pe urmă a
moşului vostru.
Atunci feciorul cel mai mare ia îndrăzneală şi zice :
— Tată, eu cred că mie mi se cuvine această cinste, pentru că sunt cel mai
mare dintre fraţi; de aceea te rog să-mi dai bani de cheltuială, straie de
primeneală, arme şi cal de călărie, ca să şi pornesc, fără zăbavă.
— Bine, dragul tatei, dacă te bizuieşti că-i putea răzbate până acolo şi
crezi că eşti în stare a cârmui şi pe alţii, alege-ţi un cal din herghelie,
care-i vrea tu, ia-ţi bani cât ţi-or trebui, haine care ţi-or plăcea, arme
care-i crede că-ţi vin la socoteală şi mergi cu bine, fătul meu.
Atunci feciorul craiului îşi ia cele trebuitoare, sărută mâna tătâne-său,
primind carte de la dânsul către împăratul, zice rămas bun fraţilor săi şi
apoi încalecă şi porneşte cu bucurie spre împărăţie.
Craiul însă, vrând să-l ispitească, tace molcum şi, pe înserate, se îmbracă
pe ascuns într-o piele de urs, apoi încalecă pe cal, iese înaintea feciorusău pe altă cale şi se bagă sub un pod. Şi când să treacă fiu-său pe acolo,
numai iaca la capătul podului îl şi întâmpină un urs mornăind. Atunci
calul fiului de crai începe a sări în două picioare, forăind, şi cât pe ce să
izbească pe stăpânu-său. Şi fiul craiului, nemaiputând struni calul şi
neîndrăznind a mai merge înainte, se întoarnă ruşinat înapoi la tatu-său.
Până să ajungă el, craiul pe de altă parte şi ajunsese acasă, dăduse
drumul calului, îndosise pielea cea de urs şi aştepta acum să vină feciorusău. Şi numai iaca îl şi vede venind repede, dar nu aşa după cum se
dusese.
— Da' ce-ai uitat, dragul tatei, de te-ai întors înapoi? zise craiul cu
mirare. Aista nu-i semn bun, după cât ştiu eu.
— De uitat, n-am uitat nimica, tată, dar ia, prin dreptul unui pod, mi-a
ieşit înainte un urs grozav, care m-a vârât în toţi spărieţii. Şi cu mare ce
scăpând din labele lui, am găsit cu cale să mă întorc la d-ta acasă decât să
fiu prada fiarelor sălbatice. Şi de-acum înainte, ducă-se, din partea mea,
cine ştie, că mie unuia nu-mi trebuie nici împărăţie, nici nimica; doar nam a trăi cât lumea, ca să moştenesc pământul.
— Despre aceasta bine ai chitit-o, dragul tatei. Se vede lucru că nici tu nu
eşti de împărat, nici împărăţia pentru tine; şi decât să încurci numai aşa
lumea, mai bine să şezi departe, cum zici, căci, mila Domnului: "Lac dear fi, broaşte sunt destule". Numai aş vrea să ştiu, cum rămâne cu moşutău. Aşa-i că ne-am încurcat în slăbăciune?
— Tată, zise atunci feciorul cel mijlociu, să mă duc eu, dacă vrei.
— Ai toată voia de la mine, fătul meu, dar mare lucru să fie de nu ţi s-or
tăia şi ţie cărările. Mai ştii păcatul, poate să-ţi iasă înainte vreun iepure,
ceva... şi popâc! m-oi trezi cu tine acasă, ca şi cu frate-tău, ş-apoi atunci
ruşinea ta n-a fi proastă. Dar dă, cearcă şi tu, să vezi cum ţi-a sluji
norocul. Vorba ceea: "Fiecare pentru sine, croitor de pâine". De-i izbuti,
bine-de-bine, iară de nu, au mai păţit şi alţi voinici ca tine...
Atunci feciorul cel mijlociu, pregătindu-şi cele trebuitoare şi primind şi el
carte din mâna tată-său către împăratul, îşi ia ziua bună de la fraţi, şi a
doua zi porneşte şi el. Şi merge, şi merge, până se înnoptează bine. Şi
când prin dreptul podului, numai iaca şi ursul: mor! mor! mor! Calul
fiului de crai începe atunci a forăi, a sări în două picioare şi a da înapoi.
Şi fiul craiului, văzând că nu-i lucru de şagă, se lasă şi el de împărăţie şi,
cu ruşinea lui, se întoarce înapoi la tată-său acasă. Craiul, cum îl vede,
zice:
— Ei, dragul tatei, aşa-i că s-a împlinit vorba ceea: "Apără-mă de găini,
că de câini nu mă tem".
— Ce fel de vorbă-i asta, tată?! zise fiu-său ruşinat; la d-ta urşii se
cheamă găini? Ba, ia acum cred eu frăţine-meu, că aşa urs oştirea
întreagă este în stare să o zdrumice... Încă mă mir cum am scăpat cu
viaţă; lehamite şi de împărăţie şi de tot, că doar, slavă Domnului, am ce
mânca la casa d-tale.
— Ce mânca văd eu bine că ai, despre asta nu e vorbă, fătul meu, zise
craiul posomorât, dar ia spuneţi-mi: ruşinea unde o puneţi? Din trei
feciori câţi are tata, nici unul să nu fie bun de nimica?!
Apoi, drept să vă spun, că atunci degeaba mai stricaţi mâncarea, dragii
mei... Să umblaţi numai aşa, frunza frăsinelului, toată viaţa voastră şi să
vă lăudaţi că sunteţi feciori de crai, asta nu miroase a nas de om... Cum
văd eu, frate-meu se poate culca pe o ureche din partea voastră; la
sfântul Aşteaptă s-a împlini dorinţa lui. Halal de nepoţi ce are! Vorba
ceea:
La plăcinte, înainte
Şi la război, înapoi.
Fiul craiului cel mai mic, făcându-se atunci roş cum îi gotca, iese afară în
grădină şi începe a plânge în inima sa, lovit fiind în adâncul sufletului de
apăsătoarele cuvinte ale părintelui său. Şi cum sta el pe gânduri şi nu se
dumerea ce să facă pentru a scăpa de ruşine, numai iaca se trezeşte
dinaintea lui cu o babă gârbovită de bătrâneţe, care umbla după
milostenie.
— Da' ce stai aşa pe gânduri, luminate crăişor? zise baba; alungă
mâhnirea din inima ta, căci norocul îţi râde din toate părţile şi nu ai de ce
fi supărat. Ia, mai bine miluieşte baba cu ceva.
— Ia lasă-mă-ncolo, mătuşă, nu mă supăra, zise fiul craiului; acum am
altele la capul meu.
— Fecior de crai, vedea-te-aş împărat! Spune babei ce te chinuieşte; că,
de unde ştii, poate să-ţi ajute şi ea ceva.
— Mătuşă, ştii ce? Una-i una şi două-s mai multe; lasă-mă-n pace, că numi văd lumea înaintea ochilor de necaz.
— Luminate crăişor, să nu bănuieşti, dar nu te iuţi aşa de tare, că nu ştii
de unde-ţi poate veni ajutor.
— Ce vorbeşti în dodii, mătuşă? Tocmai de la una ca d-ta ţi-ai găsit să
aştept eu ajutor?
— Poate ţi-i deşanţ de una ca aceasta? zise baba. Hei, luminate crăişor!
Cel-de-sus varsă darul său peste cei neputincioşi; se vede că aşa place
sfinţiei-sale. Nu căuta că mă vezi gârbovă şi stremţuroasă, dar, prin
puterea ce-mi este dată, ştiu dinainte ceea ce au de gând să izvodească
puternicii pământului şi adeseori râd cu hohot de nepriceperea şi
slăbiciunea lor. Aşa-i că nu-ţi vine a crede, dar să te ferească Dumnezeu
de ispită! Căci multe au mai văzut ochii mei de-atâta amar de veacuri
câte port pe umerii aceştia. Of! crăişorule! crede-mă, că să aibi tu puterea
mea, ai vântura ţările şi mările, pământul l-ai da de-a dura, lumea
aceasta ai purta-o, uite aşa, pe degete, şi toate ar fi după gândul tău. Dar
uite ce vorbeşte gârbova şi neputincioasa! Iartă-mă, Doamne, că nu ştiu
ce mi-a ieşit din gură! Luminate crăişor, miluieşte baba cu ceva!
Fiul craiului, fermecat de vorbele babei, scoate atunci un ban şi zice:
— Ţine, mătuşă, de la mine puţin şi de la Dumnezeu mult.
— De unde dai, milostivul Dumnezeu să-ţi dea, zise baba, şi mult să te
înzilească, luminate crăişor, că mare norocire te aşteaptă. Puţin mai este,
şi ai să ajungi împărat, care n-a mai stat altul pe faţa pământului aşa de
iubit, de slăvit şi de puternic. Acum, luminate crăişor, ca să vezi cât poate
să-ţi ajute milostenia, stai liniştit, uită-te drept în ochii mei şi ascultă cu
luare-aminte ce ţi-oi spune: du-te la tată-tău şi cere să-ţi dea calul,
armele şi hainele cu care a fost el mire, şi atunci ai să te poţi duce unde
n-au putut merge fraţii tăi; pentru că ţie a fost scris de sus să-ţi fie dată
această cinste. Tatu-tău s-a împotrivi şi n-a vrea să te lase, dar tu
stăruieşte pe lângă dânsul cu rugăminte, că ai să-l îndupleci. Hainele
despre care ţi-am vorbit sunt vechi şi ponosite, şi armele ruginite, iară
calul ai să-l poţi alege punând în mijlocul hergheliei o tavà plină cu
jăratic, şi care dintre cai a veni la jăratic să mănânce, acela are să te ducă
la împărăţie şi are să te scape din multe primejdii. Ţine minte ce-ţi spun
eu, că poate să ne mai întâlnim la vrun capăt de lume: căci deal cu deal se
ajunge, dar încă om cu om!
Şi pe când vorbea baba aceste, o vede învăluită într-un hobot alb,
ridicându-se în văzduh, apoi înălţându-se tot mai sus, şi după aceea n-o
mai zări defel. Atunci o înfiorare cuprinde pe fiul craiului, rămânând
uimit de spaimă şi mirare, dar pe urmă, venindu-i inima la loc şi plin de
încredere în sine că va izbuti la ceea ce gândea, se înfăţişază înaintea
tată-său, zicând:
— Dă-mi voie ca să mă duc şi eu pe urma fraţilor mei, nu de alta, dar ca
să-mi încerc norocul. Şi ori oi putea izbuti, ori nu, dar îţi făgăduiesc
dinainte că, odată pornit din casa d-tale, înapoi nu m-oi mai întoarce, să
ştiu bine că m-oi întâlni şi cu moartea în cale.
— Lucru negândit, dragul tatei, să aud aşa vorbe tocmai din gura ta, zise
craiul. Fraţii tăi au dovedit că nu au inimă într-înşii, şi din partea lor miam luat toată nădejdea. Doar tu să fii mai viteaz, dar parcă tot nu-mi vine
a crede. Însă, dacă vrei şi vrei numaidecât să te duci, eu nu te opresc, dar
mi-i nu cumva să te întâlneşti cu scârba în drum şi să dai şi tu cinstea pe
ruşine, c-apoi atunci curat îţi spun că nu mai ai ce căuta la casa mea.
— Apoi dă, tată, omul e dator să se încerce. Am să pornesc şi eu într-un
noroc şi cum a da Dumnezeu! Numai, te rog, dă-mi calul, armele şi
hainele cu care ai fost d-ta mire, ca să mă pot duce.
Craiul, auzind aceasta, parcă nu i-a prea venit la socoteală şi, încreţind
din sprâncene, a zis:
— Hei, hei! dragul tatei, cu vorba aceasta mi-ai adus aminte de cântecul
cela:
Voinic tânăr, cal bătrân,
Greu se-ngăduie la drum!
D-apoi calul meu de pe atunci cine mai ştie unde i-or fi putrezind
ciolanele! Că doar nu era să trăiască un veac de om! Cine ţi-a vârât în cap
şi una ca aceasta, acela încă-i unul... Ori vorba ceea: Pesemne umbli
după cai morţi să le iei potcoavele.
— Tată, atâta cer şi eu de la d-ta. Acum, ori c-a fi trăind calul, ori că n-a fi
trăind, aceasta mă priveşte pe mine; numai vreau să ştiu dacă mi-l dai ori
ba.
— Din partea mea, dat să-ţi fie, dragul tatei, dar mi-i de-a mirarea de
unde ai să-l iei, dacă n-are fiinţă pe lume.
— Despre aceasta nu mă plâng eu, tată, bine că mi l-ai dat; de unde-a fi,
de unde n-a fi, dacă l-oi găsi, al meu să fie.
Şi atunci, odată se suie în pod şi coboară de-acolo un căpăstru, un frâu,
un bici şi o şa, toate colbăite, sfarogite şi vechi ca pământul. Apoi mai
scoate dintr-un gherghiriu nişte straie foarte vechi, un arc, nişte săgeţi,
un paloş şi un buzdugan, toate pline de rugină, şi se apucă de le grijeşte
bine şi le pune deoparte. Pe urmă umple o tava cu jăratic, se duce cu
dânsa la herghelie şi o pune jos între cai. Şi atunci, numai iaca ce iese din
mijlocul hergheliei o răpciugă de cal, grebănos, dupuros şi slab, de-i
numărai coastele; şi venind de-a dreptul la tava, apucă o gură de jăratic.
Fiul craiului îi şi trage atunci cu frâul în cap, zicând:
— Ghijoagă urâcioasă ce eşti! din toţi caii, tocmai tu te-ai găsit să
mănânci jăratic? De te-a împinge păcatul să mai vii o dată, vai de steaua
ta are să fie!
Apoi începe a purta caii încolo şi încoace, şi numai iaca slăbătura cea de
cal iar se repede şi apucă o gură de jăratic. Fiul craiului îi mai trage şi
atunci un frâu în cap, cât ce poate, şi apoi iar începe a purta caii de colo
până colo, să vadă, nu cumva a veni alt cal să mănânce jăratic. Şi numai
iaca, şi a treia oară, tot gloaba cea de cal vine şi începe a mânca la jăratic,
de n-a mai rămas. Atunci fiul craiului, mânios, îi mai trage un frâu, iar
cât ce poate, apoi îl prinde în căpăstru şi, punându-i frâul în cap, zice în
gândul său: "Să-l iau, ori să-i dau drumul? Mă tem că m-oi face de râs.
Decât cu aşa cal, mai bine pedestru".
Şi cum sta el în cumpene, să-l ia, să nu-l ia, calul se şi scutură de trei ori,
şi îndată rămâne cu părul lins-prelins şi tânăr ca un tretin, de nu era alt
mânzoc mai frumos în toată herghelia. Şi apoi, uitându-se ţintă în ochii
fiului de crai, zice:
— Sui pe mine, stăpâne, şi ţine-te bine! Fiul craiului, punându-i zabala în
gură, încalecă, şi atunci calul odată zboară cu dânsul până la nouri şi apoi
se lasă în jos ca o săgeată. După aceea mai zboară încă o dată până la
lună şi iar se lasă în jos mai iute decât fulgerul. Şi unde nu mai zboară şi
a treia oară până la soare şi, când se lasă jos, întreabă:
— Ei, stăpâne, cum ţi se pare? Gândit-ai vrodată că ai să ajungi: soarele
cu picioarele, luna cu mâna şi prin nouri să cauţi cununa?
— Cum să mi se pară, dragul meu tovarăş? Ia, m-ai băgat în toate grozile
morţii, căci, cuprins de ameţeală, nu mai ştiam unde mă găsesc şi cât pe
ce erai să mă prăpădeşti.
— Ia, aşa am ameţit şi eu, stăpâne, când mi-ai dat cu frâul în cap, să mă
prăpădeşti, şi cu asta am vrut să-mi răstorc cele trei lovituri. Vorba ceea:
una pentru alta. Acum cred că mă cunoşti şi de urât şi de frumos, şi de
bătrân şi de tânăr, şi de slab şi de puternic; de-aceea mă fac iar cum m-ai
văzut în herghelie, şi de-acum înainte sunt gata să te întovărăşesc
oriunde mi-i porunci, stăpâne. Numai să-mi spui dinainte cum să te duc:
ca vântul ori ca gândul?
— De mi-i duce ca gândul, tu mi-i prăpădi, iar de mi-i duce ca vântul, tu
mi-i folosi, căluţul meu, zise fiul craiului.
— Bine, stăpâne. Acum sui pe mine fără grijă şi hai să te duc unde vrei.
Fiul craiului, încălecând, îl netezeşte pe coamă şi zice: — Hai, căluţul
meu! Atunci calul zboară lin ca vântul, şi când vântul a aburit, iaca şi ei la
crai în ogradă au sosit.
— Bun sosit la noi, voinice! zise craiul, cam cu jumătate de gură. Dar
aista cal ţi l-ai ales?...
— Apoi dă, tată, cum a dat târgul şi norocul; am de trecut prin multe
locuri şi nu vreau să mă ia oamenii la ochi. M-oi duce şi eu cât călare, cât
pe jos, cum oi putea.
Şi zicând aceste, pune tarniţa pe cal, anină armele la oblânc, îşi ia
merinde şi bani de ajuns, schimburi în desagi şi o ploscă plină cu apă.
Apoi sărută mâna tată-său, primind carte de la dânsul către împăratul,
zice rămas bun fraţilor săi şi a treia zi către seară porneşte şi el, mergând
din pasul calului. Şi merge el, şi merge, până se înnoptează bine. Şi, prin
dreptul podului, numai iaca îi iese şi lui ursul înainte, mornăind
înfricoşat. Calul atunci dă năvală asupra ursului, şi fiul craiului, ridicând
buzduganul să dea, numai iaca ce aude glas de om zicând:
— Dragul tatei, nu da, că eu sunt. Atunci fiul craiului descalecă, şi tatăsău, cuprinzându-l în braţe, îl sărută şi-i zice:
— Fătul meu, bun tovarăş ţi-ai ales; de te-a învăţat cineva, bine ţi-a priit,
iară de-ai făcut-o din capul tău, bun cap ai avut. Mergi de-acum tot
înainte, că tu eşti vrednic de împărat. Numai ţine minte sfatul ce-ţi dau:
în călătoria ta ai să ai trebuinţă şi de răi, şi de buni, dar să te fereşti de
omul roş, iară mai ales de cel spân, cât îi putea; să n-ai de-a face cu
dânşii, căci sunt foarte şugubeţi. Şi, la toată întâmplarea, calul, tovarăşul
tău, te-a mai sfătui şi el ce ai să faci, că de multe primejdii m-a scăpat şi
pe mine în tinereţile mele! Na-ţi acum şi pielea asta de urs, că ţi-a prinde
bine vreodată.
Apoi, dezmierdând calul, îi mai sărută de câteva ori pe amândoi şi le zice:
— Mergeţi în pace, dragii mei. De-acum înainte, Dumnezeu ştie când neom mai vedea!...
Fiul craiului atunci încalecă, şi calul, scuturându-se, mai arată-se o dată
tânăr, cum îi plăcea craiului, apoi face o săritură înapoi şi una înainte şi
se cam mai duc la împărăţie, Dumnezeu să ne ţie, că cuvântul din
poveste, înainte mult mai este. Şi merg ei o zi, merg două, şi merg
patruzeci şi nouă, până ce de la o vreme le intră calea în codru şi atunci
numai iaca ce le iese înainte un om spân şi zice cu îndrăzneală fiului de
crai:
— Bun întâlnişul, voinice! Nu ai trebuinţă de slugă la drum? Prin locurile
iestea e cam greu de călătorit singur; nu cumva să-ţi iasă vro dihanie
ceva înainte şi să-ţi scurteze cărările. Eu cunosc bine pe-aici, şi poate mai
încolo să ai nevoie de unul ca mine.
— Poate să am, poate să n-am, zise fiul craiului, uitându-se ţintă în ochii
Spânului, dar acum deodată mă las în voia întâmplării, şi apoi, dând
pinteni calului, porneşte.
Mai merge el înainte prin codru cât merge, şi, la o strâmtoare, numai
iaca ce Spânul iar îi iese înainte, prefăcut în alte straie, şi zice cu glas
subţiratic şi necunoscut:
— Bună calea, drumeţule!
— Bună să-ţi fie inima, cum ţi-i căutătura, zise fiul craiului.
— Cât despre inima mea, s-o dea Dumnezeu oricui, zise Spânul oftând...
Numai ce folos? Omul bun n-are noroc; asta-i ştiută; rogu-te, să nu-ţi fie
cu supărare, drumeţule, dar fiindcă a venit vorba de-aşa, îţi spun, ca la
un frate, că din cruda copilărie slujesc prin străini, şi încaltea nu mi-ar fi
ciudă, când n-aş vra să mă dau la treabă, căci cu munca m-am trezit. Dar
aşa, muncesc, muncesc, şi nu s-alege nimica de mine; pentru că tot de
stăpâni calici mi-am avut parte. Şi vorba ceea: La calic slujeşti, calic
rămâi. Când aş da odată peste un stăpân cum gândesc eu, n-aş şti ce să
fac să nu-l smintesc. Nu cumva ai trebuinţă de slugă, voinice? Cum te
văd, sameni a avea seu la rărunchi. De ce te scumpeşti pentru nimica
toată şi nu-ţi iei o slugă vrednică, ca să-ţi fie mână de ajutor la drum?
Locurile aiestea sunt şugubeţe; de unde ştii cum vine întâmplarea, şi,
Doamne fereşte, să nu-ţi cadă greu singur.
— Acum deodată încă tot nu, zise fiul craiului cu mâna pe buzdugan; moi mai sluji şi eu singur, cum oi putea, şi dând iar pinteni calului,
porneşte mai repede.
Şi mergând el tot înainte prin codri întunecoşi, de la un loc se închide
calea şi încep a i se încurca cărările, încât nu se mai pricepe fiul craiului
acum încotro să apuce şi pe unde să meargă.
— Ptiu, drace! iaca în ce încurcătură am intrat! Asta-i mai rău decât
poftim la masă, zise el. Nici tu sat, nici tu târg, nici tu nimica. De ce
mergi înainte, numai peste pustietăţi dai; parcă a pierit sămânţa
omenească de pe faţa pământului. Îmi pare rău că n-am luat măcar
spânul cel de-al doilea cu mine. Dacă s-a aruncat în partea mâne-sa, ce-i
vinovat el? Tata aşa a zis, însă la mare nevoie ce-i de făcut? vorba ceea:
Rău-i cu rău, dar e mai rău făr' de rău. Şi tot horhăind el când pe o
cărare, când pe un drum părăsit, numai iaca ce iar îi iese Spânul înainte,
îmbrăcat altfel şi călare pe un cal frumos, şi, prefăcându-şi glasul, începe
a căina pe fiul craiului, zicând:
— Sărmane omule, rău drum ai apucat! Se vede că eşti străin şi nu
cunoşti locurile pe aici. Ai avut mare noroc de mine, de n-ai apucat a
coborî priporul ista, că erai prăpădit. Ia, colo devale, în înfundătura ceea,
un taur grozav la mulţi bezmetici le-a curmat zilele. Şi eu, mai deunăzi,
cât mă vezi de voinic, de-abia am scăpat de dânsul, ca prin urechile
acului. Întoarce-te înapoi, ori, dacă ai de dus înainte, ia-ţi un ajutor pe
cineva. Chiar şi eu m-aş tocmi la d-ta, dacă ţi-a fi cu plăcere.
— Aşa ar trebui să urmez, om bun, zise fiul craiului, dar ţi-oi spune
drept: tata mi-a dat în grijă, când am pornit de-acasă, ca să mă feresc de
omul roş, iară mai ales de cel spân, cât oi putea; să n-am de a face cu
dânşii nici în clin, nici în mînecă; şi dacă n-ai fi spân, bucuros te-aş
tocmi.
— Hei, hei! călătorule. Dacă ţi-i vorba de-aşa, ai să-ţi rupi ciochinele
umblând şi tot n-ai să găseşti slugă cum cauţi d-ta, că pe-aici sunt numai
oameni spâni. Ş-apoi, când este la adicălea, te-aş întreba: ca' ce fel de
zăticneală ai putea să întâmpini din pricina asta? Pesemne n-ai auzit
vorba ceea: că de păr şi de coate-goale nu se plânge nimene. Şi când nu
sunt ochi negri, săruţi şi albaştri! Aşa şi d-ta: mulţumeşte lui Dumnezeu
că m-ai găsit şi tocmeşte-mă. Şi dacă-i apuca odată a te deprinde cu
mine, ştiu bine că n-am să pot scăpa uşor de d-ta, căci aşa sunt eu în felul
meu, ştiu una şi bună: să-mi slujesc stăpânul cu dreptate. Hai, nu mai sta
la îndoială, că mă tem să nu ne-apuce noaptea pe aici. Şi când ai avea
încaltea un cal bun, calea-valea, dar cu smârţogul ista îţi duc vergile.
— Apoi dă, Spânule, nu ştiu cum să fac, zise fiul craiului. Din copilăria
mea sunt deprins a asculta de tată şi, tocmindu-te pe tine, parcă-mi vine
nu ştiu cum. Dar, fiindcă mi-au mai ieşit până acum înainte încă doi
spâni, şi cu tine al treilea, apoi mai-mi vine a crede că asta-i ţara spânilor
şi n-am încotro; mort-copt, trebuie să te iau cu mine, dacă zici că ştii bine
locurile pe aici.
Şi, din două vorbe, fiul craiului îl tocmeşte şi după aceea pornesc
împreună să iasă la drum, pe unde arată Spânul. Şi mergând ei o bucată
bună, Spânul se preface că-i e sete şi cere plosca cu apă de la stăpânusău. Fiul craiului i-o dă, şi Spânul, cum o pune la gură, pe loc o şi ia,
oţărându-se, şi varsă toată apa dintr-însa. Fiul craiului zice atunci
supărat:
— Dar bine, Spânule, de ce te apuci? Nu vezi că pe aici e mare lipsă de
apă? Şi pe arşiţa asta o să ne uscăm de sete.
— Să avem iertare, stăpâne! Apa era bâhlită şi ne-am fi putut bolnăvi. Cât
despre apa bună, nu vă îngrijiţi; acuş avem să dăm peste o fântână cu apă
dulce şi rece ca gheaţa. Acolo vom poposi puţin, oi clătări plosca bine ş-oi
umple-o cu apă proaspătă, ca să avem la drum, căci mai încolo nu prea
sunt fântâni, şi, din partea apei, mi se pare că i-om duce dorul. Şi cârnind
pe o cărare, mai merg ei oleacă înainte, până ce ajung într-o poiană şi
numai iaca ce dau de o fântână cu ghizdele de stejar şi cu un capac
deschis în lături. Fântâna era adâncă şi nu avea nici roată, nici cumpână,
ci numai o scară de coborât până la apă.
— Ei, ei! Spânule, acum să te văd cât eşti de vrednic, zise fiul craiului.
Spânul atunci zâmbeşte puţin şi, coborându-se în fântână, umple întâi
plosca şi o pune la şold. Apoi, mai stând acolo în fund pe scară, aproape
de faţa apei, zice:
— Ei, da' ce răcoare-i aici! "Chima răului pe malul pârăului!" Îmi vine să
nu mai ies afară. Dumnezeu să uşureze păcatele celui cu fântâna, că bun
lucru a mai făcut. Pe arşiţele ieste, o răcoreală ca asta mult plăteşte!
Mai şede el acolo puţin şi apoi iese afară, zicând:
\
— Doamne, stăpâne, nu ştii cât mă simţesc de uşor; parcă îmi vine să
zbor, nu altăceva! Ia vâră-te şi d-ta oleacă, să vezi cum ai să te răcoreşti;
aşa are să-ţi vină de îndemână după asta, de are să ţi se pară că eşti uşor
cum îi pana...
Fiul craiului, boboc în felul său la trebi de aieste, se potriveşte Spânului
şi se bagă în fântână, fără să-i trăsnească prin minte ce i se poate
întâmpla. Şi cum sta şi el acolo de se răcorea, Spânul face tranc! capacul
pe gura fântânii, apoi se suie deasupra lui şi zice cu glas răutăcios:
— Alelei! fecior de om viclean ce te găseşti; tocmai de ceea ce te-ai păzit
n-ai scăpat. Ei, că bine mi te-am căptuşit! Acum să-mi spui tu cine eşti,
de unde vii şi încotro te duci, că, de nu, acolo îţi putrezesc ciolanele!
Fiul craiului ce era să facă? Îi spune cu de-amănuntul, căci, dă, care om
nu ţine la viaţă înainte de toate?
— Bine, atâta am vrut să aflu din gura ta, pui de viperă ce mi-ai fost, zice
atunci Spânul: numai cată să fie aşa, că, de te-oi prinde cu oca mică, greu
are să-ţi cadă. Chiar acum aş putea să te omor, în voia cea bună, dar mi-i
milă de tinereţile tale... Dacă vrei să mai vezi soarele cu ochii şi să mai
calci pe iarbă verde, atunci jură-mi-te pe ascuţişul paloşului tău că mi-i
da ascultare şi supunere întru toate, chiar şi-n foc de ţi-aş zice să te
arunci. Şi, de azi înainte, eu o să fiu în locul tău nepotul împăratului,
despre care mi-ai vorbit, iară tu — sluga mea; şi atâta vreme să ai a mă
sluji, până când îi muri şi iar îi învia. Şi oriunde vei merge cu mine, nu
care cumva să bleşteşti din gură către cineva despre ceea ce a urmat între
noi, că te-am şters de pe faţa pământului. Îţi place aşa să mai trăieşti,
bine-de-bine; iară de nu, spune-mi verde în ochi, ca să ştiu ce leac
trebuie să-ţi fac...
Fiul craiului, văzându-se prins în cleşte şi fără nici o putere, îi jură
credinţă şi supunere întru toate, lăsându-se în ştirea lui Dumnezeu, cum
a vrea el să facă. Atunci Spânul pune mâna pe cartea, pe banii şi pe
armele fiului de crai şi le ia la sine; apoi îl scoate din fântână şi-i dă
paloşul să-l sărute, ca semn de pecetluire a jurământului, zicând:
— De-acum înainte să ştii că te cheamă Harap-Alb; aista ţi-i numele, şi
altul nu.
După aceasta încalecă, fiecare pe calul său, şi pornesc, Spânul înainte, ca
stăpân, Harap-Alb în urmă, ca slugă, mergând spre împărăţie,
Dumnezeu să ne ţie, că cuvântul din poveste, înainte mult mai este.
Şi merg ei, şi merg, cale lungă să le-ajungă, trecând peste nouă mări,
peste nouă ţări şi peste nouă ape mari, şi într-o târzie vreme ajung la
împărăţie.
Şi cum ajung, Spânul se înfăţişază înaintea împăratului cu carte din
partea craiului. Şi împăratul Verde, citind cartea, arde de bucurie că i-a
venit nepotul, şi pe dată îl şi face cunoscut curţii şi fetelor sale, care îl
primesc cu toată cinstea cuvenită unui fiu de crai şi moştenitor al
împăratului.
Atunci Spânul, văzând că i s-au prins minciunile de bine, cheamă la sine
pe Harap-Alb şi-i zice cu asprime:
— Tu să şezi la grajd nedezlipit şi să îngrijeşti de calul meu ca de ochii
din cap, că de-oi veni pe-acolo şi n-oi găsi trebile făcute după plac, vai de
pielea ta are să fie. Dar până atunci, na-ţi o palmă, ca să ţii minte ce ţiam spus. Bagat-ai în cap vorbele mele?
— Da, stăpâne, zise Harap-Alb, lăsând ochii în jos. Şi, ieşind, porneşte la
grajd. Cu asta a voit Spânul să-şi arate arama şi să facă pe HarapAlb ca
să-i ia şi mai mult frica.
Fetele împăratului întâmplându-se de faţă când a lovit Spânul pe HarapAlb, li s-a făcut milă de dânsul şi au zis Spânului cu binişorul:
— Vere, nu faci bine ceea ce faci. Dacă este că a lăsat Dumnezeu să fim
mari peste alţii, ar trebui să avem milă de dânşii, că şi ei, sărmanii, sunt
oameni!
— Hei, dragele mele vere, zice Spânul cu viclenia lui obicinuită; d-voastră
încă nu ştiţi ce-i pe lume. Dacă dobitoacele n-ar fi fost înfrânate, de
demult ar fi sfâşiat pe om. Şi trebuie să ştiţi că şi între oameni cea mai
mare parte sunt dobitoace, care trebuiesc ţinuţi din frâu, dacă ţi-i voia să
faci treabă cu dânşii.
Ei, apoi... zi că nu-i lumea de-apoi! Să te ferească Dumnezeu când prinde
mămăliga coajă. Vorba ceea:
Dă-mi, Doamne, ce n-am avut,
Să mă mier ce m-a găsit.
Fetele atunci au luat altă vorbă, dar din inima lor nu s-a şters purtarea
necuviincioasă a Spânului, cu toate îndreptările şi înrudirea lui, pentru
că bunătatea nu are de-a face cu răutatea. Vorba ceea:
Viţa-de-vie, tot în vie,
Iară viţa-de-boz, tot răgoz.
Şi din ceasul acela au început a vorbi ele înde ele, că Spânul defel nu
samănă în partea lor, nici la chip, nici la bunătate; şi că Harap-Alb, sluga
lui, are o înfăţişare mult mai plăcută şi seamănă a fi mult mai omenos.
Pesemne inima le spunea că Spânul nu le este văr, şi de aceea nu-l
puteau mistui. Aşa îl urâse ele de tare acum, că, dacă ar fi fost în banii
lor, s-ar fi lepădat de Spân ca de Ucigă-l-crucea. Dar nu aveau ce se face
de împăratul, ca să nu-i aducă supărare.
Amu, într-una din zile, cum şedea Spânul la ospăţ împreună cu moşusău, cu verele sale şi cu alţii, câţi se întâmplase, li s-au adus mai la urmă
în masă şi nişte sălăţi foarte minunate. Atunci împăratul zice Spânului :
— Nepoate, mai mâncat-ai sălăţi de aceste de când eşti?
— Ba nu, moşule, zice Spânul; tocmai eram să vă întreb de unde le aveţi,
că tare-s bune!... O haraba întreagă aş fi în stare să mănânc, şi parcă tot
nu m-aş sătura.
— Te crede moşul, nepoate, dar când ai şti cu ce greutate se capătă!
pentru că numai în Grădina Ursului, dacă-i fi auzit de dânsa, se află
sălăţi de aceste, şi mai rar om care să poată lua dintr-însele şi să scape cu
viaţă. Între toţi oamenii din împărăţia mea, numai un pădurar se
bizuieşte la treaba asta. Şi acela, el ştie ce face, ce drege, de-mi aduce din
când în când aşa, câte puţine, de poftă.
Spânul, voind să piardă acum pe Harap-Alb cu orice preţ, zise
împăratului:
— Doamne, moşule, de nu mi-a aduce sluga mea sălăţi de aceste şi din
piatra seacă, mare lucru să fie!
— Ce vorbeşti, nepoate! zise împăratul; unul ca dânsul, şi încă
necunoscător de locurile acestea, cum crezi că ar putea face această
slujbă? Doar de ţi-i greu de viaţa lui.
— Ia las', moşule, nu-i duce grija; pun rămăşag că are să-mi aducă sălăţi
întocmai ca aceste, şi încă multe, că ştiu eu ce poate el.
Ş-odată cheamă Spânul pe Harap-Alb şi-i zice răstit:
— Acum degrabă să te duci cum îi şti tu şi să-mi aduci sălăţi de aceste din
Grădina Ursului. Hai, ieşi repede şi porneşte, că nu-i vreme de pierdut.
Dar nu cumva să faci de altfel, că nici în borta şoarecului nu eşti scăpat
de mine!
Harap-Alb iese mâhnit, se duce în grajd şi începe a-şi netezi calul pe
coamă, zicând:
— Ei, căluţul meu, când ai şti tu în ce necaz am intrat! Sfânt să fie rostul
tătâne-meu, că bine m-a învăţat! Aşa-i că, dacă n-am ţinut seamă de
vorbele lui, am ajuns slugă la dârloagă şi acum, vrând-nevrând, trebuie sascult, că mi-i capul în primejdie?
— Stăpâne, zise atunci calul; de-acum înainte, ori cu capul de piatră, ori
cu piatra de cap, tot atâta-i: fii odată bărbat şi nu-ţi face voie rea.
Încalecă pe mine şi hai! Ştiu eu unde te-oi duce, şi mare-i Dumnezeu, nea scăpa el şi din aceasta!
Harap-Alb, mai prinzând oleacă la inimă, încalecă şi se lasă în voia
calului, unde vrea el să-l ducă.
Atunci calul porneşte la pas, până ce iese mai încolo, ca să nu-i vadă
nimene. Apoi îşi arată puterile sale, zicând:
— Stăpâne, ţine-te bine pe mine, că am să zbor lin ca vântul, să
cutreierăm pământul. Mare-i Dumnezeu şi meşteru-i dracul. Helbet!
vom putea veni de hac şi Spânului celuia, nu-i e vremea trecută.
Şi odată zboară calul cu Harap-Alb până la nouri; apoi o ia de-a
curmezişul pământului: pe deasupra codrilor, peste vârful munţilor,
peste apa mărilor şi după aceea se lasă încet- încet într-un ostrov
mândru din mijlocul unei mări, lângă o căsuţă singuratică, pe care era
crescut nişte muşchi pletos de o podină de gros, moale ca mătasa şi verde
ca buraticul.
Atunci Harap-Alb descalecă, şi spre mai mare mirarea lui, numai iaca îl
întâmpină în pragul uşii cerşetoarea căreia îi dăduse el un ban de
pomană, înainte de pornirea lui de acasă.
— Ei, Harap-Alb, aşa-i că ai venit la vorbele mele, că deal cu deal se
ajunge, dar încă om cu om? Află acum că eu sunt Sfânta Duminică şi ştiu
ce nevoie te-a adus pe la mine. Spânul vrea să-ţi răpună capul cu orice
chip şi de-aceea te-a trimis să-i aduci sălăţi din Grădina Ursului, dar i-or
da ele odată pe nas... Rămâi aici în astă-noapte, ca să văd ce-i de făcut.
Harap-Alb rămâne bucuros, mulţumind Sfintei Duminici pentru buna
găzduire şi îngrijirea ce are de el.
— Fii încredinţat că nu eu, ci puterea milosteniei şi inima ta cea bună te
ajută, Harap-Alb, zice Sfânta Duminică ieşind şi lăsându-l în pace să se
liniştească.
Şi cum iese Sfânta Duminică afară, odată şi porneşte desculţă prin rouă,
de culege o poală de somnoroasă, pe care o fierbe la un loc cu o vadră de
lapte dulce şi cu una de miere şi apoi ia mursa aceea şi iute se duce de o
toarnă în fântâna din Grădina Ursului, care fântână era plină cu apă
până la gură. Şi mai stând Sfânta Duminică oleacă în preajma fântânii,
numai iaca ce vede că vine ursul cu o falcă în cer şi cu una în pământ,
mornăind înfricoşat. Şi cum ajunge la fântână, cum începe a bea lacom la
apă şi a-şi linge buzele de dulceaţa şi bunătatea ei. Şi mai stă din băut, şi
iar începe a mornăi; şi iar mai bea câte un răstimp, şi iar mornăieşte,
până ce, de la o vreme, încep a-i slăbi puterile şi, cuprins de ameţeală, pe
loc cade jos şi adoarme mort, de puteai să tai lemne pe dânsul.
Atunci Sfânta Duminică, văzându-l aşa, într-o clipă se duce şi,
deşteptând pe Harap-Alb chiar în miezul nopţii, îi zice:
— Îmbracă-te iute în pielea cea de urs, care o ai de la tată- tău, apucă pe
ici tot înainte, şi cum îi ajunge în răscrucile drumului, ai să dai de
Grădina Ursului. Atunci sai repede înlăuntru de-ţi ia sălăţi într-ales, şi
câte-i vrea de multe, căci pe urs l-am pus eu la cale. Dar, la toată
întâmplarea, de-i vedea şi-i vedea că s-a trezit şi năvăleşte la tine, zvârle-i
pielea cea de urs şi apoi fugi încoace spre mine cât îi putea.
Harap-Alb face cum îi zice Sfânta Duminică. Şi cum ajunge în grădină,
odată începe a smulge la sălăţi într-ales şi leagă o sarcină mare, mare, cât
pe ce să n-o poată ridica în spinare. Şi când să iasă cu dânsa din grădină,
iaca ursul se trezeşte, şi după dânsul, Gavrile! Harap-Alb, dacă vede
reaua, i-aruncă pielea cea de urs, şi apoi fuge cât ce poate cu sarcina în
spate, tot înainte la Sfânta Duminică, scăpând cu obraz curat.
După aceasta, Harap-Alb, mulţumind Sfintei Duminici pentru binele ce
i-a făcut, îi sărută mâna, apoi îşi ia sălăţile şi, încălecând, porneşte spre
împărăţie, Dumnezeu să ne ţie, că cuvântul din poveste, înainte mult mai
este.
Şi mergând tot cum s-a dus, de la o vreme ajunge la împărăţie şi dă
sălăţile în mâna Spânului.
Împăratul şi fetele sale, văzând aceasta, le-a fost de-a mirarea. Atunci
Spânul zice îngâmfat:
— Ei, moşule, ce mai zici?
— Ce să zic, nepoate? Ia, când aş avé eu o slugă ca aceasta, nu i-aş trece
pe dinainte.
— D-apoi de ce mi l-a dat tata de-acasă? numai de vrednicia lui, zise
Spânul; căci altfel nu-l mai luam după mine, ca să-mi încurce zilele.
La vro câteva zile după aceasta, împăratul arată Spânului nişte pietre
scumpe, zicând:
— Nepoate, mai văzut-ai pietre nestemate aşa de mari şi frumoase ca
acestea de când eşti?
— Am văzut eu, moşule, felurite pietre scumpe, dar ca aceste, drept să-ţi
spun, n-am văzut. Oare pe unde se pot găsi aşa pietre?
— Pe unde să se găsească, nepoate! Ia, în Pădurea Cerbului. Şi cerbul
acela este bătut tot cu pietre scumpe, mult mai mari şi mai frumoase
decât aceste. Mai întâi, cică are una în frunte, de străluceşte ca soarele.
Dar nu se poate apropia nimene de cerb, căci este solomonit şi nici un fel
de armă nu-l prinde; însă el, pe care l-a zări, nu mai scapă cu viaţă. Deaceea fuge lumea de dânsul de-şi scoate ochii; şi nu numai atâta, dar
chiar când se uită la cineva, fie om sau orice dihanie a fi, pe loc rămâne
moartă. Şi cică o mulţime de oameni şi de sălbătăciuni zac fără suflare în
pădurea lui numai din astă pricină: se vede că este solomonit, întors de la
ţâţă, sau dracul mai ştie ce are de-i aşa de primejdios. Dar cu toate
aceste, trebuie să ştii, nepoate, că unii oameni îs mai al dracului decât
dracul; nu se astâmpără nici în ruptul capului; măcar că au păţit multe,
tot cearcă prin pădurea lui, să vadă, nu l-or putea găbui cumva? Şi care
dintre ei are îndrăzneala mare şi noroc şi mai mare, umblând pe acolo,
găseşte din întâmplare câte o piatră de aceste, picată de pe cerb, când se
scutură el la şapte ani o dată, şi apoi aceluia om nu-i trebuie altă
negustorie mai bună. Aduce piatra la mine şi i-o plătesc cât nu face; ba
încă sunt bucuros că o pot căpăta. Şi află, nepoate, că asemene pietre fac
podoaba împărăţiei mele, nu se găsesc altele mai mari şi mai frumoase
decât aceste la nici o împărăţie, şi de-aceea s-a dus vestea despre ele în
toată lumea. Mulţi împăraţi şi crai înadins vin să le vadă, şi li-i de-a
mirarea de unde le am.
— Doamne, moşule! zise atunci Spânul; să nu te superi, dar nu ştiu ce fel
de oameni fricoşi aveţi pe aici. Eu pun rămăşag pe ce vrei că sluga mea
are să-mi aducă pielea cerbului aceluia, cu cap cu tot, aşa împodobit cum
este.
Ş-odată cheamă Spânul pe Harap-Alb şi-i zice:
— Du-te în Pădurea Cerbului, cum îi şti tu, şi măcar fă pe dracul în patru,
sau orice-i face, dar numaidecât să-mi aduci pielea cerbului, cu cap cu
tot, aşa bătute cu pietre scumpe, cum se găsesc. Şi doar te-a împinge
păcatul să clinteşti vreo piatră din locul său, iară mai ales acea mare din
fruntea cerbului, c-apoi atâta ţi-i leacul! Hai, porneşte iute, că nu-i vreme
de pierdut!
Harap-Alb vede el bine unde merge treaba, că doar nu era din butuci; dar
neavând încotro, iese mâhnit, se duce iar în grajd la cal şi, netezindu-l pe
coamă, îi zice:
— Dragul meu căluţ, la grea belea m-a vârât iar Spânul!... De-oi mai
scăpa şi din asta cu viaţă, apoi tot mai am zile de trăit. Dar nu ştiu, zău, la
cât mi-a sta norocul!
— Nu-i nimica, stăpâne, zise calul. Capul de-ar fi sănătos, că belelele curg
gârlă. Poate ai primit poruncă să jupeşti piatra morii şi să duci pielea la
împărăţie...
— Ba nu, căluţul meu; alta şi mai înfricoşată, zise Harap- Alb.
— Vorbă să fie, stăpâne, că tocmeala-i gata, zise calul. Nu te teme, ştiu eu
năzdrăvănii de ale Spânului; şi să fi vrut, de demult i-aş fi făcut pe obraz,
dar lasă-l să-şi mai joace calul. Ce gândeşti? Şi unii ca aceştia sunt
trebuitori pe lume câteodată, pentru că fac pe oameni să prindă la
minte... Zi şi d-ta că ai avut să tragi un păcat strămoşesc. Vorba ceea:
"Părinţii mănâncă aguridă, şi fiilor li se strepezesc dinţii". Hai, nu mai
sta la gânduri; încalecă pe mine şi pune-ţi nădejdea în Dumnezeu, că
mare-i puterea Lui; nu ne-a lăsa el să suferim îndelung. Cum vrei. "Ce-i e
scris omului în frunte-i e pus." Doar' mare-i Cel-de-sus! S-or sfârşi ele şi
aceste de la o vreme...
Harap-Alb atunci încalecă, şi calul porneşte la pas, până ce iese mai
încolo departe, ca să nu-i ia lumea la ochi. Şi apoi, încordându-se şi
scuturându-se o dată voiniceşte, iară-şi arată puterile, zicând:
— Ţine-te zdravăn, stăpâne, că iar am să zbor:
În înaltul cerului,
Văzduhul pământului;
Pe deasupra codrilor,
Peste vârful munţilor,
Prin ceaţa măgurilor,
Spre noianul mărilor,
La crăiasa zânelor,
Minunea minunilor,
Din ostrovul florilor.
Şi zicând aceste, odată şi zboară cu Harap-Alb
În înaltul cerului,
Văzduhul pământului;
şi o ia de-a curmeziş:
De la nouri către soare,
Printre lună şi luceferi,
Stele mândre lucitoare,
şi apoi se lasă lin ca vântul:
În ostrovul florilor,
La crăiasa zânelor,
Minunea minunilor.
Şi când vântul a aburit, iaca şi ei la Sfânta Duminică iar au sosit. Sfânta
Duminică era acasă şi, cum a văzut pe Harap-Alb poposind la uşa ei, pe
loc l-a întâmpinat şi i-a zis cu blândeţe:
— Ei, Harap-Alb, aşa-i că iar te-a ajuns nevoia de mine?
— Aşa este, măicuţă, răspunse Harap-Alb, cufundat în gânduri şi galben
la faţă, de parcă-i luase pânza de pe obraz. Spânul vrea să-mi răpună
capul cu orice preţ. Şi de-aş muri mai degrabă, să scap odată de zbucium:
decât aşa viaţă, mai bine moarte de o mie de ori!
— Vai de mine şi de mine, Harap-Alb, zise Sfânta Duminică; parcă nu teaş fi crezut aşa slab de înger, dar, după cât văd, eşti mai fricos decât o
femeie! Hai, nu mai sta ca o găină plouată! rămâi la mine în astă noapte
şi ţi-oi da eu vrun ajutor. Mare-i Dumnezeu! N-a mai fi el după gândul
Spânului. Însă mai rabdă şi tu, fătul meu, că mult ai avut de răbdat şi
puţin mai ai. Pân-acum ţi-a fost mai greu, dar de-acum înainte tot aşa
are să-ţi fie, până ce-i ieşi din slujba Spânului, de la care ai să tragi încă
multe necazuri, dar ai să scapi din toate cu capul teafăr, pentru că
norocul te ajută.
— Poate aşa să fie, măicuţă, zise Harap-Alb, dar prea multe s-au
îngrămădit deodată pe capul meu.
— Câte a dat Dumnezeu, Harap-Alb, zise Sfânta Duminică; aşa a trebuit
să se întâmple, şi n-ai cui bănui: pentru că nu-i după cum gândeşte omul,
ci-i după cum vrea Domnul. Când vei ajunge şi tu odată mare şi tare, îi
căuta să judeci lucrurile de-a fir-a-păr şi vei crede celor asupriţi şi
necăjiţi, pentru că ştii acum ce e necazul. Dar până atunci, mai rabdă,
HarapAlb, căci cu răbdarea îi frigi pielea.
Harap-Alb, nemaiavând ce zice, mulţumeşte lui Dumnezeu, şi de bine, şi
de rău, şi Sfintei Duminici pentru buna găzduire şi ajutorul făgăduit.
— Ia, acum mai vii de-acasă, fătul meu! Zică cine-a zice şi cum a vrea să
zică, dar când este să dai peste păcat, dacă-i înainte, te sileşti să-l ajungi,
iar dacă-i în urmă, stai şi-l aştepţi. Mă rog, ce mai la deal, la vale? aşa e
lumea asta şi, de-ai face ce-ai face, rămâne cum este ea; nu poţi s-o
întorci cu umărul, măcar să te pui în ruptul capului. Vorba ceea: "Zi-i
lume şi te mântuie". Dar ia să lăsăm toate la o parte şi, până la una-alta,
hai să vedem ce-i de făcut cu cerbul, că Spânul te-a fi aşteptând cu
nerăbdare. Şi, dă, stăpân nu-i? trebuie să-l asculţi. Vorba ceea: "Leagă
calul unde zice stăpânul".
Şi odată scoate Sfânta Duminică obrăzarul şi sabia lui Statu-PalmăBarbă-Cot, de unde le avea şi, dându-le lui Harap-Alb, zice:
— Ţine aceste, că au să-ţi fie de mare trebuinţă unde mergem. Şi chiar
haidem, cu ajutorul Domnului, să isprăvim odată şi trebuşoara asta.
Şi pe la cântatul cucoşilor se ia Sfânta Duminică împreună cu Harap-Alb
şi se duc în Pădurea Cerbului. Şi cum ajung în pădure, sapă o groapă
adâncă de un stat de om, lângă un izvor, unde în fiecare zi pe la amiază
venea cerbul de bea apă, apoi se culca acolo pe loc şi dormea cât un bei,
până ce asfinţea soarele. Şi după aceea, sculându-se, o lua în porneală şi
nu mai da pe la izvor iar până a doua zi pe la amiază.
— Ei, ei! acum groapa este gata, zise Sfânta Duminică. Tu, Harap-Alb,
rămâi aici într-însa, toată ziua, şi iaca ce ai de făcut: pune-ţi obrăzarul
cum se pune, iară sabia să n-o slăbeşti din mână; şi de-amiază, când a
veni cerbul aici la izvor să bea apă şi s-a culca ş-a adormi, cu ochii
deschişi, cum i-i feleşagul, tu, îndată ce l-îi auzi horăind, să ieşi încetişor
şi să potriveşti aşa ca să-i zbori capul dintr-o singură lovitură de sabie, şi
apoi repede să te arunci în groapă şi să şezi acolo într-însa până după
asfinţitul soarelui. Capul cerbului are să te strige până atunci mereu pe
nume, ca să te vadă, dar tu nu cumva să te îndupleci de rugămintea lui şi
să te iţeşti la dânsul, că are un ochi otrăvit şi, când l-a pironi spre tine, nu
mai trăieşti. Însă, cum a asfinţi soarele, să ştii că a murit cerbul. Şi atunci
să iei fără frică să-i jupeşti pielea, iară capul să-l iei aşa întreg, cum se
găseşte, şi apoi să vii la mine.
Şi aşa, Sfânta Duminică se ia şi se întoarnă singură acasă. Iară Harap-Alb
rămâne la pândă în groapă. Şi, când pe la amiază, numai iaca ce aude
Harap-Alb un muget înăduşit: cerbul venea boncăluind. Şi ajungând la
izvor, odată şi începe a bea hâlpav la apă rece; apoi mai boncăluieşte, şi
iar mai bea câte un răstimp, şi iar mai boncăluieşte, şi iar mai bea, până
ce nu mai poate. După aceea începe a-şi arunca ţărnă după cap, ca
buhaiul, şi apoi, scurmând de trei ori cu piciorul în pământ, se tologeşte
jos pe pajişte, acolo pe loc, mai rumegă el cât mai rumegă, şi pe urmă se
aşterne pe somn, şi unde nu începe a mâna porcii la jir.
Harap-Alb, cum îl aude horăind, iese afară încetişor şi, când îl croieşte o
dată cu sabia pe la mijlocul gâtului, îi şi zboară capul cât colo de la trup şi
apoi Harap-Alb se aruncă fără sine în groapă, după cum îl povăţuise
Sfânta Duminică. Atunci sângele cerbului odată a şi-nceput a curge
gâlgâind şi a se răspândi în toate părţile, îndreptându-se şi năboind în
groapă peste Harap-Alb, de cât pe ce era să-l înece. Iară capul cerbului,
zvârcolindu-se dureros, striga cu jale, zicând:
— Harap-Alb, Harap-Alb! De nume ţi-am auzit, dar de văzut nu te-am
văzut. Ieşi numai oleacă să te văd încaltea, vrednic eşti de comoara ce ţio las, şi apoi să mor cu plăcere, dragul meu!
Dar Harap-Alb tăcea molcum şi de-abia îşi putea descleşta picioarele din
sângele închegat, care era mai-mai să umple groapa. În sfârşit, mai strigă
el, capul cerbului, cât mai strigă, însă Harap-Alb nici nu răspunde, nici se
arată, şi de la o vreme se face tăcere. Şi aşa, după asfinţitul soarelui,
Harap-Alb iese din groapă, jupeşte pielea cerbului cu băgare de seamă,
să nu smintească vreo piatră din locul ei, apoi ia capul întreg, aşa cum se
găsea, şi se duce la Sfânta Duminică.
— Ei, Harap-Alb, zise Sfânta Duminică, aşa-i că am scos-o la capăt şi
asta?
— Aşa; cu ajutorul lui Dumnezeu şi cu al sfinţiei-voastre, răspunse
Harap-Alb, am izbutit, măicuţă, să facem şi acum pe cheful Spânului,
rămânere-aş păgubaş de dânsul să rămân, şi să-l văd când mi-oi vedea
ceafa; atunci, şi nici atunci, că tare mi-i negru înaintea ochilor!
— Lasă-l, Harap-Alb, în plata lui Dumnezeu, că şi-a da el Spânul peste
om vrodată; pentru că nu-i nici o faptă fără plată, zise Sfânta Duminică.
Mergi de i le du şi acestea, că i-or rămânea ele de cap odată.
Atunci Harap-Alb, mulţumind Sfintei Duminici, îi sărută mâna, apoi
încalecă pe cal şi porneşte tot cum a venit, mergând spre împărăţie,
Dumnezeu să ne ţie, că cuvântul din poveste, înainte mult mai este... Şi
pe unde trecea, lumea din toate părţile îl înghesuia: pentru că piatra cea
mare din capul cerbului strălucea de se părea că Harap-Alb soarele cu el
îl ducea.
Mulţi crai şi împăraţi ieşeau înaintea lui Harap-Alb, şi care dincotro îl
ruga, unul să-i dea bănărit, cât a cere el, altul să-i dea fata şi jumătate de
împărăţie; altul să-i dea fata şi împărăţia întreagă pentru asemene
odoare. Dar HarapAlb ca de foc se ferea şi, urmându-şi calea înainte, la
stăpânu-său le ducea.
Şi într-una din seri, cum şedea Spânul împreună cu moşus ău şi cu verele
sale sus într-un foişor, numai iaca ce zăresc în depărtare un sul de raze
scânteietoare, care venea înspre dânşii; şi de ce se apropia, de ce lumina
mai tare, de le fura vederile. Şi deodată toată suflarea s-a pus în mişcare:
lumea de pe lume, fiind în mare nedumerire, alerga să vadă ce minune
poate să fie. Şi, când colo, cine era? Harap-Alb, care venea în pasul
calului, aducând cu sine pielea şi capul cerbului pe care le-a şi dat în
mâna Spânului.
La vederea acestei minunăţii, toţi au rămas încremeniţi şi, uitându-se
unii la alţii, nu ştiau ce să zică. Pentru că în adevăr era şi lucru de mirare!
Dar Spânul, cu viclenia sa obicinuită, nu-şi pierde cumpătul. Şi, luând
vorbă, zice împăratului:
— Ei, moşule, ce mai zici? adeveritu-s-au vorbele mele?
— Ce să mai zic, nepoate?! răspunse împăratul uimit. Ia, să am eu o slugă
aşa de vrednică şi credincioasă ca HarapAlb, aş pune-o la masă cu mine,
că mult preţuieşte omul acesta!
— Ba să-şi pună pofta-n cui! răspunse Spânul cu glas răutăcios. Asta n-aş
face-o eu de-ar mai fi el pe cât este; doar nu-i frate cu mama, să-l pun în
capul cinstei! Eu ştiu, moşule, că sluga-i slugă şi stăpânu-i stăpân; s-a
mântuit vorba. Na, na, na! d-apoi pentru vrednicia lui mi l-a dat tata,
căci altfel de ce l-aş fi luat cu mine. Hei, hei! Nu ştiţi d-voastră ce poam-a
dracului e Harap-Alb aista! Până l-am dat la brazdă, mi-am stupit
sufletul cu dânsul. Numai eu îi vin de hac. Vorba ceea: "Frica păzeşte
bostănăria". Alt stăpân în locul meu nu mai face brânză cu Harap-Alb,
cât îi lumea şi pământul. Ce te potriveşti, moşule? Cum văd eu, d-ta prea
intri în voia supuşilor. De-aceea nu-ţi dau cerbii pietre scumpe şi urşii
sălăţi. Mie unuia ştiu că nu-mi suflă nimene în borş: când văd că mâţa
face mărazuri, ţi-o strâng de coadă, de mănâncă şi mere pădureţe, căci nare încotro... Dacă ţi-a ajuta Dumnezeu să mă rânduieşti mai degrabă în
locul d-tale, îi vedea, moşule dragă, ce prefacere are să ia împărăţia; n-or
mai şedea lucrurile tot aşa moarte cum sunt. Pentru că ştii vorba ceea:
"Omul sfinţeşte locul!"... Fost-ai şi d-ta la tinereţe, nu zic. Dar acum îţi
cred. Dă, bătrâneţe nu-s? Cum n-or sta trebile baltă!
În sfârşit, Spânului îi mergea gura ca pupăza, de-a ameţit pe împăratul,
încât a uitat şi de Harap-Alb, şi de cerb, şi de tot.
Fetele împăratului însă priveau la verişor... cum priveşte câinele la mâţă,
şi le era drag ca sarea-n ochi: pentru că le spunea inima ce om fără de
lege este Spânul. Dar cum erau să iasă ele cu vorba înaintea tatălui lor?
Spânul n-avea de cine... Vorba ceea: "Găsise un sat fără câini şi se
primbla fără băţ". Că altă, ce pot să zic?
La vro câteva zile după asta, împăratul făcu un ospăţ foarte mare în
cinstea nepotu-său, la care ospăţ au fost poftiţi cei mai străluciţi oaspeţi:
împăraţi, crai, voievozi, căpitanii oştirilor, mai-marii oraşelor şi alte feţe
cinstite.
În ziua de ospăţ, fetele împăratului s-au pus cu rugămintea pe lângă
Spân să dea voie lui Harap-Alb ca să slujească şi el la masă. Spânul,
neputându-le strica hatârul, cheamă pe Harap-Alb de faţă cu dânsele şi-i
învoi aceasta, însă cu tocmală, ca în tot timpul ospăţului să stea numai la
spatele stăpânu-său şi nici măcar să-şi ridice ochii la ceilalţi meseni, că
de l-oi vedea obrăznicindu-se cumva, acolo pe loc îi şi tai capul.
— Auzit-ai ce am spus, slugă netrebnică, zise Spânul, arătând lui HarapAlb tăişul paloşului, pe care jurase credinţă şi supunere Spânului la
ieşirea din fântână.
— Da, stăpâne, răspunse Harap-Alb cu umilinţă; sunt gata la porunca
luminării-voastre.
Fetele împăratului au mulţumit Spânului şi pentru atâta.
Amu, tocmai pe când era temeiul mesei, şi oaspeţii, tot gustând vinul de
bun, începuse a se chiurchiului câte oleacă, numai iaca o pasăre măiastră
se vede bătând la fereastră şi zicând cu glas muieratic:
— Mâncaţi, beţi şi vă veseliţi, dar de fata împăratului Roş nici nu gândiţi!
Atunci, deodată, tuturor mesenilor pe loc li s-a stricat cheful şi au
început a vorbi care ce ştia şi cum îi ducea capul: unii spuneau că
împăratul Roş, având inimă haină, nu se mai satură de a vărsa sânge
omenesc; alţii spuneau că fata lui este o farmazoană cumplită, şi că din
pricina ei se fac atâtea jertfe; alţii întăreau spusele celorlalţi, zicând că
chiar ea ar fi venit în chip de pasăre de a bătut acum la fereastră, ca să nu
lase şi aici lumea în pace. Alţii ziceau că, oricum ar fi, dar pasărea aceasta
nu-i lucru curat; şi că trebuie să fie un trimis de undeva, numai pentru a
iscodi casele oamenilor. Alţii, mai fricoşi, îşi stupeau în sân, menind-o ca
să se întoarcă pe capul acelui care a trimis-o. În sfârşit, unii spuneau
într-un fel, alţii în alt fel, şi multe se ziceau pe seama fetei împăratului
Roş, dar nu se ştia care din toate acele vorbe este cea adevărată.
Spânul, după ce-i ascultă pe toţi cu luare-aminte, clătină din cap şi zise:
— Rău e când ai a face tot cu oameni care se tem şi de umbra lor! Dvoastră, cinstiţi oaspeţi, se vede că paşteţi boboci, de nu vă pricepeţi al
cui fapt e acesta.
Şi atunci Spânul repede îşi aţinteşte privirile asupra lui Harap-Alb şi, nu
ştiu cum, îl prinde zâmbind.
— Aşa... slugă vicleană ce-mi eşti!? Vasăzică, tu ai ştiinţă de asta şi nu
mi-ai spus. Acum degrabă să-mi aduci pe fata împăratului Roş, de unde
ştii şi cum îi şti tu. Hai, porneşte! Şi nu cumva să faci de altfel, că te-ai
dus de pe faţa pământului!
Atunci Harap-Alb, ieşind plin de mâhnire, se duce în grajd la cal şi,
netezindu-l pe coamă şi sărutându-l, zice:
— Dragul meu tovarăş, la grea nevoie m-a băgat iar Spânul! Amu a
scornit alta: cică să-i aduc pe fata împăratului Roş de unde-oi şti. Asta-i
curat vorba ceea: "Poftim pungă la masă, dacă ţi-ai adus de-acasă." Se
vede că mi s-a apropiat funia la par. Cine ştie ce mi s-a mai întâmpla! Cu
Spânul tot am dus-o cum am dus-o, câine-câineşte, până acum. Dar cu
omul roş nu ştiu, zău, la cât mi-a sta capul. Ş-apoi, unde s-a fi găsind acel
împărat Roş şi fata lui, care cică este o farmazoană cumplită, numai Celde-pe-comoară a fi ştiind! Parcă dracul vrăjeşte, de n-apuc bine a scăpa
din una şi dau peste alta! Se vede că m-a născut mama într-un ceas rău,
sau nu ştiu cum să mai zic, ca să nu greşesc înaintea lui Dumnezeu. Mă
pricep eu tare bine ce ar trebui să fac, ca să se curme odată toate aceste.
Dar m-am deprins a târâi după mine o viaţă ticăloasă. Vorba ceea: "Să nu
dea Dumnezeu omului cât poate el suferi".
— Stăpâne, zise atunci calul, nechezând cu înfocare, nu te mai olicăi
atâta! După vreme rea, a fi el vreodată şi senin. Dac'ar sta cineva să-şi
facă seamă de toate cele, cum chiteşti d-ta, apoi atunci ar trebui să vezi
tot oameni morţi pe toate cărările... Nu fi aşa de nerăbdător! De unde ştii
că nu s-or schimba lucrurile în bine şi pentru d-ta? Omul e dator să se
lupte cât a putea cu valurile vieţii, căci ştii că este o vorbă: "Nu aduce
anul ce aduce ceasul". Când sunt zile şi noroc, treci prin apă şi prin foc şi
din toate scapi nevătămat. Vorba cântecului:
Fă-mă, mamă, cu noroc,
Şi măcar m-aruncă-n foc.
Las' pe mine, stăpâne, că ştiu eu pe unde te-oi duce la împăratul Roş:
pentru că m-au mai purtat o dată păcatele pe acolo cu tatu-tău, în
tinereţile lui. Hai, încalecă pe mine şi ţine-te bine, că acum am să-mi arăt
puterile chiar de aici, de pe loc, în ciuda Spânului, ca să-i punem venin la
inimă.
Harap-Alb atunci încalecă, şi calul, nechezând o dată puternic, zboară cu
dânsul:
În înaltul cerului,
Văzduhul pământului
şi o ia de-a curmeziş:
De la nouri către soare,
Printre lună şi luceferi,
Stele mândre lucitoare.
Şi apoi, de la o vreme, începe a se lăsa lin ca vântul, şi luând de-a lungul
pământului, merg spre împărăţie, Dumnezeu să ne ţie, că cuvântul din
poveste, înainte mult mai este.
Dar ia să vedem, ce se mai petrece la masă după ducerea lui Harap-Alb?
— Hei, hei! zise Spânul în sine, tremurând de ciudă: nu te-am ştiut eu cămi eşti de aceştia, că de mult îţi făceam felul!... Dar trăind şi nemurind,
te-oi sluji eu, măi badeo!... Paloşul ista are să-ţi ştie de ştire... Ei, vedeţi,
moşule şi cinstiţi meseni, cum hrăneşti pe dracul, fără să ştii cu cine ai
de-a face? Dacă nu-s şi eu un puişor de om în felul meu, dar tot m-a tras
Harap-Alb pe sfoară! Bine-a zis cine-a zis: "Că unde-i cetatea mai tare,
acolo bate dracul război mai puternic".
În sfârşit, împăratul, fetele sale şi toţi oaspeţii rămaseră încremeniţi,
Spânul, bodrogănind din gură, nu ştia cum să-şi ascundă ura, iară
Harap-Alb, îngrijit de ce i s-ar mai putea întâmpla în urmă, mergea tot
înainte prin locuri pustii şi cu greu de străbătut.
Şi când să treacă un pod peste o apă mare, iaca o nuntă de furnici trecea
şi ea tocmai atunci podul. Ce să facă HarapAlb ? Stă el oleacă şi se
sfătuieşte cu gândul: "Să trec peste dânsele, am să omor o mulţime; să
dau prin apă, mă tem că m-oi îneca, cu cal cu tot. Dar tot mai bine să dau
prin apă, cum a da Dumnezeu, decât să curm viaţa atâtor gâzuliţe
nevinovate". Şi zicând Doamne-ajută, se aruncă cu calul în apă, o trece
înot dincolo, la cela mal, fără primejdie şi apoi îşi ia drumul înainte. Şi
cum mergea el, numai iaca i se înfăţişază o furnică zburătoare zicând:
— Harap-Alb, fiindcă eşti aşa de bun, de ţi-a fost milă de viaţa noastră,
când treceam pe pod, şi nu ne-ai stricat veselia, vreau să-ţi fac şi eu un
bine: na-ţi aripa asta, şi când îi avea vrodată nevoie de mine, să dai foc
aripei, şi atunci eu împreună cu tot neamul meu avem să-ţi venim în
ajutor.
Harap-Alb, strângând aripa cu îngrijire, mulţumeşte furnicii pentru
ajutorul făgăduit şi apoi porneşte tot înainte.
Şi mai merge el cât merge, şi numai iaca ce aude o bâzâitură înăduşită.
Se uită el în dreapta, nu vede nimica; se uită în stânga, nici atâta; şi când
se uită în sus, ce să vadă? Un roi de albine se învârtea în zbor pe
deasupra capului său şi umblau bezmetice de colo până colo, neavând loc
unde să se aşeze. Harap-Alb, văzându-le aşa, i se face milă de dânsele şi,
luându-şi pălăria din cap, o pune pe iarbă la pământ, cu gura-n sus, şi
apoi el se dă într-o parte. Atunci, bucuria albinelor; se lasă jos cu toatele
şi se adună ciotcă în pălărie. Harap-Alb, aflându-se cu părere de bine
despre asta, aleargă în dreapta şi în stânga şi nu se lasă până ce găseşteun buştihan putregăios, îl scobeşte cu ce poate şi-i face urdiniş; după
aceea aşază nişte ţepuşi într-însul, îl freacă pe dinăuntru cu cătuşnică, cu
sulcină, cu mătăciune, cu poala sântă-Măriei şi cu alte buruiene
mirositoare şi prielnice albinelor şi apoi, luându-l pe umăr, se duce la roi,
răstoarnă albinele frumuşel din pălărie în buştihan, îl întoarce binişor cu
gura în jos, îi pune deasupra nişte captălani, ca să nu răzbată soarele şi
ploaia înlăuntru, şi apoi, lăsându-l acolo pe câmp, între flori, îşi caută de
drum.
Şi cum mergea el, mulţumit în sine pentru această facere de bine, numai
iaca i se înfăţişază înainte crăiasa albinelor, zicându-i:
— Harap-Alb, pentru că eşti aşa de bun şi te-ai ostenit de ne-ai făcut
adăpost, vreau să-ţi fac şi eu un bine în viaţa mea: na-ţi aripa asta şi,
când îi avea vreodată nevoie de mine, aprinde-o, şi eu îndată am să-ţi vin
întru ajutor.
Harap-Alb, luând aripa cu bucurie, o strânge cu îngrijire; apoi,
mulţumind crăiesei pentru ajutorul făgăduit, porneşte, urmându-şi calea
tot înainte.
Mai merge el cât merge şi, când la poalele unui codru, numai iaca ce vede
o dihanie de om, care se pârpâlea pe lângă un foc de douăzeci şi patru de
stânjeni de lemne şi tot atunci striga, cât îi lua gura, că moare de frig. Şiapoi, afară de aceasta, omul acela era ceva de speriat; avea nişte urechi
clăpăuge şi nişte buzoaie groase şi dăbălăzate. Şi când sufla cu dânsele,
cea deasupra se răsfrângea în sus peste scăfârlia capului, iar cea
dedesubt atârna în jos, de-i acoperea pântecele. Şi, ori pe ce se oprea
suflarea lui, se punea promoroaca mai groasă de-o palmă. Nu era chip să
te apropii de dânsul, că aşa tremura de tare, de parcă-l zghihuia dracul.
Şi dac-ar fi tremurat numai el, ce ţi-ar fi fost? Dar toată suflarea şi
făptura de primprejur îi ţineau hangul: vântul gemea ca un nebun,
copacii din pădure se văicărau, pietrele ţipau, vreascurile ţiuiau şi chiar
lemnele de pe foc pocneau de ger. Iară veveriţele, găvozdite una peste
alta în scorburi de copaci, suflau în unghii şi plângeau în pumni,
blestemându-şi ceasul în care s-au născut. Mă rog, foc de ger era: ce să vă
spun mai mult! HarapAlb, numai o ţâră cât a stat de s-a uitat, a făcut
ţurţuri la gură şi, neputându-şi stăpâni râsul, zise cu mirare:
— Multe mai vede omul acesta cât trăieşte! Măi tartorule, nu mânca
haram şi spune drept, tu eşti Gerilă? Aşă-i că taci?... Tu trebuie să fii,
pentru că şi focul îngheaţă lângă tine, de arzuliu ce eşti.
— Râzi tu, râzi, Harap-Alb, zise atunci Gerilă tremurând, dar, unde
mergi, fără mine n-ai să poţi face nimica.
— Hai şi tu cu mine, dacă vrei, zise Harap-Alb; de-abia te-i mai încălzi
mergând la drum, căci nu e bine când stai locului.
Gerilă atunci se ia cu Harap-Alb şi pornesc împreună. Şi mergând ei o
bucată înainte, Harap-Alb vede altă drăcărie şi mai mare: o namilă de
om mânca brazdele de pe urma a 24 de pluguri şi tot atunci striga în gura
mare că crapă de foame.
— Ei, apoi să nu bufneşti de râs? zise Harap-Alb. Măi, măi, măi! că
multe-ţi mai văd ochii! Pesemne c-aista-i Flămânzilă, foametea, sac fără
fund sau cine mai ştie ce pricopseală a fi, de nu-l poate sătura nici
pământul.
— Râzi tu, râzi, Harap-Alb, zice atunci Flămânzilă, dar, unde mergeţi voi,
fără mine n-aveţi să puteţi face nici o ispravă.
— Dacă-i aşa, hai şi tu cu noi, zise Harap-Alb, că doar n-am a te duce în
spinare.
Flămânzilă atunci se ia după Harap-Alb şi pornesc tustrei înainte. Şi mai
mergând ei o postată, numai iaca Harap-Alb vede altă minunăţie şi mai
mare: o arătare de om băuse apa de la 24 de iazuri şi o gârlă pe care
umblau numai 500 de mori şi tot atunci striga în gura mare că se usucă
de sete.
— Măi, da' al dracului onànie de om e şi acesta! zise HarapAlb. Grozav
burdăhan şi nesăţios gâtlej, de nu pot să-i potolească setea nici izvoarele
pământului; mare ghiol de apă trebuie să fie în maţele lui! Se vede că
acesta-i prăpădenia apelor, vestitul Setilă, fiul Secetei, născut în zodia
raţelor şi împodobit cu darul suptului.
— Râzi tu, râzi, Harap-Alb, zise atunci Setilă, căruia începu a-i ţâşni apa
pe nări şi pe urechi, ca pe nişte lăptoace de mori, dar, unde vă duceţi voi,
fără mine degeaba vă duceţi.
— Hai şi tu cu noi, dacă vrei, zise Harap-Alb; de-abia nu te-ai mai linciuri
atâta în cele ape, îi scăpa de blestemul broaştelor şi-i da răgaz morilor să
umble, că destul ţi-ai făcut mendrele până acum. Ce, Doamne iartă-mă, îi
face broaşte în pântece de atâta apă!
Setilă atunci se ia după Harap-Alb şi pornesc tuspatru înainte. Şi mai
mergând ei o bucată, numai iaca ce vede Harap-Alb altă minunăţie şi mai
minunată: o schimonositură de om avea în frunte numai un ochi, mare
cât o sită şi, când îl deschidea, nu vedea nimica; da chior peste ce apuca.
Iară când îl ţinea închis, dar fie zi, dar fie noapte, spunea că vede cu
dânsul în măruntaiele pământului.
— Iaca, începu el a răcni ca un smintit, toate lucrurile mi se arată găurite,
ca sitişca, şi străvezii, ca apa cea limpede; deasupra capului meu văd o
mulţime nenumărată de văzute şi nevăzute; văd iarba cum creşte din
pământ; văd cum se rostogoleşte soarele după deal, luna şi stelele
cufundate în mare; copacii cu vârful în jos, vitele cu picioarele în sus şi
oamenii umblând cu capul între umere; văd, în sfârşit, ceea ce n-aş mai
dori să vadă nimene, pentru a-şi osteni vederea: văd nişte guri căscate
uitându-se la mine şi nu-mi pot da seama de ce vă miraţi aşa, mira-v-aţi
de... frumuseţe-vă!
Harap-Alb atunci se bate cu mâna peste gură şi zice: — Doamne fereşte
de omul nebun, că tare-i de jălit, sărmanul! Pe de-o parte îţi vine a râde
şi pe de alta îţi vine a-l plânge. Dar se vede că aşa l-a lăsat Dumnezeu.
Poate că acesta-i vestitul Ochilă, frate cu Orbilă, văr primare cu Chiorilă,
nepot de soră lui Pândilă, din sat de la Chitilă, peste drum de Nimerilă.
Ori din târg de la Să-l-caţi, megieş cu Căutaţi şi de urmă nu-i mai daţi.
Mă rog, unu-i Ochilă pe faţa pământului, care vede toate şi pe toţi altfel
de cum vede lumea cealaltă; numai pe sine nu se vede cât e de frumuşel.
Parcă-i un boţ, chilimboţ boţit, în frunte cu un ochi, numai să nu fie de
deochi!
— Râzi tu, râzi, Harap-Alb, zise atunci Ochilă, uitându-se închiorchioşat,
dar, unde te duci, fără de mine rău are să-ţi cadă. Fata împăratului Roş
nu se capătă aşa de lesne cum crezi tu. Din gardul Oancei ţi-a da-o
împăratul, dacă n-oi fi şi eu pe-acolo.
— Hai şi tu cu noi, dacă vrei, zise Harap-Alb, că doar n-avem a te duce de
mână, ca pe un orb.
Ochilă atunci se ia şi el după Harap-Alb şi pornesc tuscinci înainte. Şi
mai mergând ei o bucată, numai iaca ce vede Harap-Alb altă bâzdâganie
şi mai şi: o pocitanie de om umbla cu arcul după vânat păsări. Ş-apoi,
chitiţi că numai în arc se încheia tot meşteşugul şi puterea omului
aceluia? Ţi-ai găsit! Avea un meşteşug mai drăcos şi o putere mai pe sus
decât îşi poate dracul închipui: când voia, aşa se lăţea de tare, de
cuprindea pământul în braţe. Şi altă dată, aşa se deşira şi se lungea de
grozav, de ajungea cu mâna la lună, la stele, la soare şi cât voia de sus. Şi
dacă se întâmpla să nu nimerească păsările cu săgeata, ele tot nu scăpau
de dânsul; ţi le prindea cu mâna din zbor, le răsucea gâtul cu ciudă şi
apoi le mânca aşa, crude, cu pene cu tot. Chiar atunci avea un vraf de
păsări dinainte şi ospăta dintr-însele cu lăcomie, ca un vultan hămesit.
Harap-Alb, cuprins de mirare, zise:
— Dar oare pe acesta cum mama dracului l-o fi mai chemând?
— Zi-i pe nume, să ţi-l spun, răspunse atunci Ochilă, zâmbind pe sub
mustăţi.
— Dar te mai duce capul ca să-l botezi? Să-i zici Păsărilă... nu greşeşti;
să-i zici Lăţilă... nici atâta; să-i zici Lungilă... asemene; să-i zici PăsăriLăţi-Lungilă, mi se pare că e mai potrivit cu năravul şi apucăturile lui,
zise Harap-Alb, înduioşat de mila bietelor păsări. Se vede că acesta-i
vestitul Păsări- Lăţi-Lungilă, fiul săgetătorului şi nepotul arcaşului; brâul
pământului şi scara cerului; ciuma zburătoarelor şi spaima oamenilor, că
altfel nu te pricepi cum să-i mai zici.
— Râzi tu de mine, râzi, Harap-Alb, zise atunci Păsări-Lăţi- Lungilă, dar
mai bine ar fi să râzi de tine, căci nu ştii ce păcat te paşte. Chiteşti că fata
împăratului Roş numai aşa se capătă? Poate n-ai ştiinţă ce vidmă de fată
e aceea, când vrea, se face pasăre măiastră, îţi arată coada, şi ia-i urma
dacă poţi! De n-a fi şi unul ca mine pe-acolo, degeaba vă mai bateţi
picioarele ducându-vă.
— Hai şi tu cu noi, dacă vrei, zise atunci Harap-Alb; de-abia mi-i lua pe
Gerilă de ţuluc şi l-îi purta cu nasul pe la soare, doar s-a încălzi câtuşi
decât şi n-a mai clănţăni atâta din măsele, ca un cocostârc de cei
bătrâncioşi, că parcă mă strânge în spate când îl văd aşa.
Păsări-Lăţi-Lungilă se ia atunci după Harap-Alb şi pornesc ei tusşase
înainte. Şi pe unde treceau, pârjol făceau: Gerilă potopea pădurile prin
ardere. Flămânzilă mânca lut şi pământ amestecat cu humă şi tot striga
că moare de foame. Setilă sorbea apa de prin bălţi şi iazuri, de se zbăteau
peştii pe uscat şi ţipa şarpele în gura broaştei de secetă mare ce era pe
acolo. Ochilă vedea toate cele ca dracul, şi numai îngheţai ce da dintrînsul:
Că e laie,
Că-i bălaie;
Că e ciută,
Că-i cornută.
Mă rog, nebunii de-a lui, câte-n lună şi în stele, de-ţi venea să fugi de ele.
Sau să râzi ca un nebun, credeţi-mă ce vă spun!
În sfârşit, Păsări-Lăţi-Lungilă ademenea zburătoarele şi, jumulite,
nejumulite, ţi le păpa pe rudă, pe sămânţă, de nu se mai stăvilea nimene
cu păsări pe lângă casă de răul lui.
Numai Harap-Alb nu aducea nici o supărare. Însă, ca tovarăş, era părtaş
la toate: şi la pagubă, şi la câştig, şi prietenos cu fiecare, pentru că avea
nevoie de dânşii în călătoria sa la împăratul Roş, care, zice, cică era un
om pâclişit şi răutăcios la culme: nu avea milă de om nici cât de un câine.
Dar vorba ceea: "La unul fără suflet trebuie unul fără de lege". Şi gândesc
eu că din cinci nespălaţi câţi merg cu Harap-Alb, i-a veni el vreunul de
hac; ş-a mai da împăratul Roş şi peste oameni, nu tot peste butuci, ca
până atunci. Dar iar mă întorc şi zic: mai ştii cum vine vremea? Lumea
asta e pe dos, toate merg cu capu-n jos; puţini suie, mulţi coboară, unul
macină la moară. Ş-apoi acel unul are atunci în mână şi pâinea, şi cuţitul
şi taie de unde vrea şi cât îi place, tu te uiţi şi n-ai ce-i face. Vorba ceea:
"Cine poate oase roade; cine nu, nici carne moale". Aşa şi Harap-Alb şi cu
ai săi; poate-ar izbuti să ia fata împăratului Roş, poate nu, dar acum,
deodată, ei se tot duc înainte şi, mai la urmă, cum le-a fi norocul. Ce-mi
pasă mie? Eu sunt dator să spun povestea şi vă rog să ascultaţi.
Amu Harap-Alb şi cu ai săi mai merg ei cât merg şi, într-o târzie vreme,
ajung la împărăţie, Dumnezeu să ne ţie, că cuvântul din poveste, înainte
mult mai este. Şi cum ajung, odată intră buluc în ogradă, tusşase. HarapAlb înainte şi ceilalţi în urmă, care de care mai chipos şi mai îmbrăcat, de
se târâiau aţele şi curgeau obielele după dânşii, parcă era oastea lui
Papuc Hogea Hogegarul. Şi atunci, Harap-Alb se şi înfăţişază înaintea
împăratului Roş, spunându-i de unde, cum, cine şi pentru ce anume au
venit. Împăratului i-a fost de-a mirarea, văzând că nişte golani au
asemene îndrăzneală, de vin cu neruşinare să-i ceară fata, fie din partea
oricui ar fi. Dar, nevoind a le strica inima, nu le spune nici da, nici ba, ci
le dă răspuns ca să rămâie peste noapte acolo, şi până mâine dimineaţă
s-a mai gândi el ce trebuie să facă... Şi pe altă parte, împăratul odată
cheamă în taină pe un credincios al său şi dă poruncă să-i culce în casa
cea de aramă înfocată, ca să doarmă pentru veşnicie, după cum păţise şi
alţi peţitori, poate mai ceva decât aceştia.
Atunci credinciosul împăratului se duce repede şi dă foc casei celei de
aramă pe dedesubt, cu 24 de stânjeni de lemne, de se face casa roşie cum
e jăraticul. Apoi, cum înserează, vine şi pofteşte pe oaspeţi la culcare.
Gerilă atunci, năzdrăvan cum era el, cheamă pe tovarăşii săi deoparte şi
le zice încetişor:
— Măi, nu cumva să vă împingă Mititelul să intraţi înaintea mea unde
ne-a duce omul ţapului celui roş, că nu mai ajungeţi să vedeţi ziua de
mâine. Doar unu-i împăratul Roş, vestit prin meleagurile aceste pentru
bunătatea lui cea nemaipomenită şi milostivirea lui cea neauzită. Îl ştiu
eu cât e de primitor şi de darnic la spatele altora. Numai de nu i-ar muri
mulţi înainte! să trăiască trei zile cu cea de-alaltaieri! D-apoi fetişoara
lui; a zis dracul şi s-a făcut; bucăţică ruptă tată-său în picioare, ba încă şi
mai şi. Vorba ceea: "Capra sare masa, şi iada sare casa". Dar las' că şi-au
găsit ei omul. De nu le-oi veni eu de hac în astă noapte, nici mama
dracului nu le mai vine!
— Aşa gândesc şi eu, zise Flămânzilă; şi-a pus el, împăratul Roş, boii în
cârd cu dracul, dar are să-i scoată fără coarne.
— Ba mi se pare c-a da el şi teleagă, şi plug, şi otic, şi tot, numai să scape
de noi, zise Ochilă.
— Ia ascultaţi, măi! zise Gerilă: "Vorba lungă, sărăcia omului". Mai bine
haidem la culcare, că ne aşteaptă omul împăratului cu masa întinsă, cu
făcliile aprinse şi cu braţele deschise. Hai! Ascuţiţi-vă dinţii şi porniţi
după mine.
Şi odată pornesc ei, teleap, teleap, teleap! Şi, cum ajung în dreptul uşii,
se opresc puţin. Atunci Gerilă suflă de trei ori cu buzişoarele sale cele
iscusite şi casa rămâne nici fierbinte, nici rece, cum e mai bine de dormit
într-însa. Apoi intră cu toţii înlăuntru, se tologeşte care unde apucă, şi
tac mă cheamă. Iară credinciosul împăratului, încuind uşa pe din afară
cu repejune, le zice cu răutate:
— Las' că v-am găsit eu ac de cojoc. De-acum dormiţi, dormire-aţi
somnul cel de veci, că v-am aşternut eu bine! Vă veţi face scrum până
mâine-dimineaţă.
Apoi îi lasă acolo şi el se duce în treaba lui. Dar Harap_Alb şi cu ai săi
nici nu bindiseau de asta; ei, cum au dat de căldurică, pe loc li s-au muiat
ciolanele şi au început a se întinde şi a se hârjoni în ciuda fetei
împăratului Roş. Ba încă Gerilă se întindea de căldură, de-i treceau
genunchile de gură. Şi hojma morocănea pe ceilalţi, zicând:
— Numai din pricina voastră am răcit casa; căci pentru mine era numai
bună, cum era. Dar aşa păţeşti dacă te iei cu nişte bicisnici. Las' că v-a
mai păli el berechetul acesta de altă dată! Ştii că are haz şi asta? Voi să vă
lăfăiţi şi să huzuriţi de căldură, iară eu să crap de frig. Bu...nă treabă! Sămi dau eu liniştea mea pentru hatârul nu ştiu cui? Acuşi vă târnâiesc prin
casă, pe rudă pe sămânţă; încaltea să nu se aleagă nimica nici de somnul
meu, dar nici de al vostru.
— Ia tacă-ţi gura, măi Gerilă! ziseră ceilalţi. Acuşi se face ziuă, şi tu nu
mai stincheşti cu braşoave de-ale tale. Al dracului lighioaie mai eşti!
Destul acum, că ne-ai făcut capul călindar. Cine-a mai dori să facă
tovărăşie cu tine aibă-şi parte şi poarte-ţi portul. Că pe noi ştiu că ne-ai
ameţit. Are cineva cap să se liniştească de răul tău? I-auzi-l-ăi: parcă-i o
moară hodorogită. Numai gura lui se aude în toate părţile. Hojma
tolocăneşte pentru nimica toată, curat ca un nebun. Tu, măi, eşti bun de
trăit numai în pădure, cu lupii şi cu urşii, dar nu în case împărăteşti şi
între nişte oameni cumsecade.
— Ia ascultaţi, măi, dar de când aţi pus voi stăpânire pe mine? zise
Gerilă. Apoi nu mă faceţi din cal măgar, că vă veţi găsi mantaua cu mine!
Eu îs bun cât îs bun, dar şi când mă scoate cineva din răbdare, apoi nu-i
trebuie nici ţigan de laie împotriva mea.
— Zău, nu şuguieşti, măi Buzilă? Da' amarnic mai eşti la viaţă; când te
mânii, faci sânge-n baligă, zise Flămânzilă. Tare-mi eşti drag!... Te-aş
vârî în sân, dar nu încapi de urechi... Ia mai bine ogoieşte-te oleacă şi
mai strânge-ţi buzişoarele acasă; nu de alta, dar să nu-ţi pară rău pe
urmă, că doar nu eşti numai tu în casa asta.
— Ei, apoi! Vorba ceea: "Fă bine, să-ţi auzi rău", zise Gerilă. Dacă nu vam lăsat să intraţi aici înaintea mea, aşa mi se cade; ba încă şi mai rău
decât aşa. Cine-a face de altă dată ca mine, ca mine să păţească.
— Ai dreptate, măi Gerilă, numai tu nu te cauţi, zise Ochilă. Dar cu
prujituri de-a tale, ia acuşi se duce noaptea, şi vai de odihna noastră.
Măcar tu să fii acela, ce ai zice, când ţi-a strica cineva somnul? Ba încă ai
dat peste nişte oameni ai lui Dumnezeu, dar, să fi fost cu alţii, hei, hei!
mâncai papara până acum.
— Dar nu mai tăceţi, măi? Că ia acuşi trec cu picioarele prin pereţi şi ies
afară cu acoperământul în cap, zise LăţiLungil ă. Parcă nu faceţi a bine,
de nu vă mai astâmpără dracul nici la vremea asta. Măi Buzilă, mi se
pare că tu eşti toată pricina gâlcevei dintre noi.
— Ba bine că nu! zise Ochilă. Are el noroc de ce are, dar ştiu eu ce i-ar
trebui.
— Ia, să-i faci chica topor, spinarea dobă şi pântecele cobză, zise Setilă,
căci altmintrelea nici nu e de chip s-o scoţi la capăt cu buclucaşul acesta.
Gerilă, văzând că toţi îi stau împotrivă, se mânie atunci şi unde nu
trânteşte o brumă pe pereţi, de trei palme de groasă, de au început a
clănţăni şi ceilalţi de frig, de sărea cămăşa de pe dânşii.
— Na! încaltea v-am făcut şi eu pe obraz. De-acum înainte spuneţi ce vă
place, că nu mi-a fi ciudă, zise Gerilă, râzând cu hohot. Ei, apoi? Cică să
nu te strici de râs!... De Harap-Alb, nu zic. Dar voi, mangosiţilor şi
farfasiţilor, de câte ori îţi fi dormit în stroh şi pe târnomată, să am eu
acum atâţia bani în pungă nu mi-ar mai trebui altă! Oare nu cumva v-aţi
face şi voi, nişte feciori de ghindă, fătaţi în tindă, că sunteţi obraze
subţiri?
— Iar cauţi sămânţă de vorbă, măi Buzilă? ziseră ceilalţi. Al dracului să fii
cu tot neamul tău, în vecii vecilor, amin!
— De asta şi eu mă anin şi mă închin la cinstita faţa voastră, ca la un
codru verde, cu un poloboc de vin şi cu unul de pelin, zise Gerilă. Şi hai
de-acum să dormim, mai acuşi să ne trezim, într-un gând să ne unim, pe
Harap-Alb să-l slujim şi tot prieteni să fim; căci cu vrajbă şi urgie raiul no să-l dobândim.
În sfârşit, ce-or fi mai dondănit ei, şi cât or mai fi dondănit, că numai
iaca se face ziuă!... Şi atunci, credinciosul împăratului, crezând că s-a
curăţit de oaspeţi, vine cu gândul să măture scrumul afară, după
rânduială. Şi când ajunge mai aproape, ce să vadă? Casa cea de aramă,
înfocată aşa de straşnic de cu sară, era acum toată numai un sloi de
gheaţă, şi nu se mai cunoştea pe din afară nici uşă, nici uşori, nici gratii,
nici obloane la fereşti, nici nimica; iar înlăuntru se auzea un tărăboi
grozav; toţi bocăneau la uşă cât ce puteau şi strigau cât le lua gura,
zicând:
— Nu ştim ce fel de împărat e acesta, de ne lasă fără scânteie de foc în
vatră, să degerăm aicea... Aşa sărăcie de lemne nu s-a văzut nici la
bordeiul cel mai sărăcăcios. Vai de noi şi de noi, că ne-a îngheţat limba în
gură şi măduva în ciolane de frig!...
Credinciosul împăratului, auzind aceste, pe de-o parte l-a cuprins
spaima, iară pe de alta s-a îndrăcit de ciudă. Şi dă el să descuie uşa, nu
poate; dă s-o desprindă, nici atâta. Pe urmă, ce să facă? Aleargă şi
vesteşte împăratului despre cele întâmplate. Atunci vine şi împăratul cu
o mulţime de oameni, cu cazmale ascuţite şi cu cazane pline cu uncrop; şi
unii tăiau gheaţa cu cazmalele, alţii aruncau cu uncrop pe la ţâţânile uşii
şi în borta cheii şi după multă trudă, cu mare ce hălăduiesc de deschid
uşa şi scot pe oaspeţi afară. Şi când colo, ce să vezi? Toţi erau cu părul, cu
barba şi musteţile pline de promoroacă, de nu-i cunoşteai, oameni sunt,
draci sunt, ori alte arătări. Şi aşa tremurau de tare, de le dârdâiau dinţii
în gură. Iară mai ales pe Gerilă parcă-l zghihuiau toţi dracii; pozne făcea
cu buzişoarele sale, încât s-a îngrozit şi împăratul Roş când l-a văzut
făcând aşa de frumuşel.
Atunci Harap-Alb, ieşind dintre dânşii, se înfăţişază cuviincios înaintea
împăratului, zicând:
— Prea înălţate împărate! Luminarea-sa, nepotul prea puternicului
Verde-împărat, m-a fi aşteptând cu nerăbdare. Deacum înainte, cred că
mi-ţi da fata, ca să vă lăsăm în pace şi să ne ducem în treaba noastră.
— Bine, voinice, zise împăratul, uitându-se la dânşii cam acru oarecum; a
veni ea şi vremea aceea... Dar acum, deodată, ia să ospătaţi ceva, ca să nu
ziceţi că aţi ieşit din casa mea ca de la o casă pustie.
— Parcă v-a ieşit un sfânt din gură, luminate împărate, zise atunci
Flămânzilă, că ne ghiorăiesc maţele de foame.
— Poate ni-ţi da şi ceva de udeală, măria-ta, zise Setilă, că ne sfârâie
gâtlejul de sete.
— Ia lăsaţi, măi, zise Ochilă, clipocind mereu din gene, că luminarea-sa
ştie ce ne trebuie.
— Aşa cred şi eu, zise Păsărilă, doar, de-a putere-a hi, am căzut la casă
împărătescă, să nu vă temeţi, că are înălţimea-sa atâta purtare de grijă,
ca să nu fim chinuiţi cu frig, cu foame şi cu sete.
— Mai rămâne îndoială despre asta, zise Gerilă, tremurând cumplit. Dar
n-aveţi ştiinţă că înălţimea-sa este tata flămânzilor şi al însetaţilor? Şi
tocmai de asta mă bucur şi eu, că de-abia m-oi mai încălzi oleacă bând
sângele Domnului.
— Ei, tacă-vă gura de-acum! zise Flămânzilă. Destul e o măciucă la un car
de oale. Nu tot cetăraţi pe măria-sa, că om e dumnealui. Pentru nişte
sărăcuţi ca noi e greu de făcut trebi de acestea. Dar la o împărăţie, ca
cum te-ar pişca un purice; nu se mai bagă în seamă.
— Din partea mea, mâncarea-i numai o zăbavă; băuturica mai este ce
este, zise Setilă; şi aş ruga pe luminarea-sa că, dacă are de gând a ne
ospăta, după cum s-a hotărât, apoi să ne îndesească mai mult cu udeala,
pentru că acolo stă toată puterea şi îndrăzneala. Vorba ceea: "Dă-i cu
cinstea, să piară ruşinea". Dar mi se pare că ne-am prea întins cu vorba,
şi luminarea-sa nu ştie cum să ne mai intre în voie.
— Acum, de ne-ar da odată ce ne-ar da, zise Flămânzilă, căci mă roade
inima de foame ce-mi e!
— Ia mai îngăduiţi oleacă, măi, zise Ochilă, că doar nu v-au mas şoarecii
în pântece. Acuşi s-or aduce şi bucatele, şi vinul, şi numai de-aţi avea
pântece unde să le puneţi.
— Îndată vi s-a aduce şi demâncare, şi băutură, zise împăratul, numai deţi putea dovedi cât vă voi da eu; că de nu-ţi fi mâncători şi băutori buni,
v-aţi găsit beleaua cu mine, nu vă pară lucru de şagă!
— D e ne-ar da Dumnezeu tot atâta supărare, luminareavoastr ă, zise
atunci Flămânzilă, ţinându-se cu mâinile de pântece.
— Şi înălţimei-voastre gând bun şi mână slobodă, ca să ne daţi cât se
poate mai multă mâncare şi băuturică, zise Setilă, căruia îi lăsa gura apă,
că din mâncare şi băutură, las' dacă ne-a întrece cineva; numai la treabă
nu ne prea punem cu toţi nebunii.
Împăratul tăcea la toate aceste, îi asculta cu dezgust şi numai înghiţea
noduri. Dar, în gândul său: "Bine, bine! Cercaţi voi marea cu degetul, dar
ia să vedem cum i-ţi da de fund? Vă vor ieşi ele toate aceste pe nas".
După aceea îi lasă şi se duce în casă.
În sfârşit, nu trece mult la mijloc, şi numai iaca li se aduc 12 harabale cu
pâine, 12 ialoviţe fripte şi 12 buţi pline cu vin de cel hrănit, de care, cum
bei câte oleacă, pe loc ţi se taie picioarele, îţi sclipesc ochii în cap, ţi se
încleie limba în gură şi începi a bolborosi turceşte, fără să ştii bechiu
măcar. Flămânzilă şi Setilă ziseră atunci celorlalţi:
— Măi, mâncaţi voi întâi şi beţi cât veţi putea, dar nu cumva să vă puneţi
mintea cu toată mâncarea şi băutura, c-apoi al vostru e dracul!
Atunci Harap-Alb, Gerilă, Ochilă şi Păsări-Lăţi-Lungilă se pun ei de
ospătează şi beau cât le trebuie. Dar ce are a face? parcă nici nu se
cunoştea de unde au mâncat şi au băut; că doar mâncare şi băutură era
acolo, nu şagă; dă, ca la o împărăţie.
— Hai, ia daţi-vă deoparte, măi păcătoşilor, că numai aţi crâmpoţit
mâncarea, ziseră atunci Flămânzilă şi Setilă, care aşteptau cu
neastâmpăr, fiind rupţi în coş de foame şi de sete.
Şi atunci unde nu începe Flămânzilă a cărăbăni deodată în gură câte o
haraba de pâine şi câte o ialoviţă întreagă, şi repede mi ţi le-a înfulecat şi
le-a forfecat, de parcă n-au mai fost. Iară Setilă, dând fundurile afară la
câte o bute, horp! ţi-o sugea dintr-o singură sorbitură; şi, repede-repede,
mi ţi le-a supt pe toate de-a rândul, de n-a mai rămas nici măcar picătură
de vin pe doage.
După aceea, Flămânzilă a început a striga în gura mare că moare de
foame şi a zvârli cu ciolane în oamenii împărăteşti, care erau acolo de
faţă.
Iară Setilă striga şi el cât ce putea că crapă de sete şi zvârlea cu doage şi
cu funduri de poloboc în toate părţile, ca un nebun.
Împăratul atunci, auzind vuiet tocmai din casă, iese afară şi, când vede
aceste, îşi pune mâinile în cap de necaz.
— Măi, măi, măi! Aceştia-s curat sărăcie trimisă de la Dumnezeu pe capu
meu, zise împăratul în sine, plin de amărăciune. Mi se pare că, ia acum,
mi-am dat şi eu peste oameni.
Harap-Alb iese atunci din mijlocul celorlalţi şi iar se înfăţişază înaintea
împăratului, zicând:
— Să trăiţi, luminate împărate! De-acum cred că mi-ţi da fata, ca să vă
lăsăm în pace şi să ne ducem în treaba noastră, căci nepotul împăratului
Verde ne-a fi aşteptând cu nerăbdare.
— A veni ea şi vremea aceea, voinice, zise împăratul cam cu jumătate de
gură. Dar ia mai aveţi puţină răbdare, căci fata nu-i de cele de pe
drumuri, s-o luaţi numai aşa, cum s-ar întâmpla. Ia să mai vedem cam
cum ar veni trebuşoara asta. Nu-i vorbă, de mâncat aţi mâncat şi de băut
aţi băut fiecare cât şaptesprezece. Însă de acum înainte mai aveţi şi ceva
treabă de făcut: iaca, vă dau o mierţă de sămânţă de mac, amestecată cu
una de nisip mărunţel; şi, până mâine dimineaţă, să-mi alegeţi macul deo parte, fir de fir, şi nisipul de altă parte; nu cumva să găsesc vreun fir de
mac printre nisip sau vreunul de nisip printre mac, că atunci am stricat
pacea. Şi dacă-ţi putea scoate la capăt trebuşoara asta, atunci oi mai
vedea eu... Iară de nu, veţi plăti cu capul obrăznicia ce aţi întrebuinţat
faţă cu mine, ca să prindă şi alţii la minte văzând de patima voastră.
Şi apoi, ducându-se împăratul în treaba lui, i-a lăsat să-şi bată capul cum
vor şti.
Atunci Harap-Alb şi cu ai săi au început a strânge din umere,
nepricepându-se ce-i de făcut.
— Ei, apoi şagă vă pare? Cu chiţibuşuri de aceste să ne zăbovim noi?
Pâclişit om e împăratul Roş! se vede el, zise atunci Ochilă. Eu, nu-i
vorbă, măcar că e aşa de întuneric, deosebesc tare bine firele de mac din
cele de nisip. Dar numai iuţeală şi gură de furnică ar trebui să aibi ca să
poţi apuca, alege şi culege nişte flecuşteţe ca aceste, în aşa scurtă vreme.
Bine-a zis cine-a zis ca să te fereşti de omul roş, căci e liştai dracul în
picioare, acum văd eu.
Harap-Alb îşi aduce atunci aminte de aripa cea de furnică, o scoate de
unde-o avea strânsă, apoi scapără şi-i dă foc cu o bucăţică de iască
aprinsă. Şi atunci, minune mare! Numai iaca au şi început a curge
furnicile cu droaia, câtă pulbere şi spuză, câtă frunză şi iarbă; unele pe
sub pământ, altele pe deasupra pământului şi altele în zbor, de nu se mai
curmau venind. Şi, într-un buc, au şi ales nisipul de-o parte şi macul de
altă parte; să fi dat mii de mii de lei, nu găseai fir de mac printre nisip
sau fir de nisip printre mac.
Şi apoi, în zori de ziuă, când e somnul mai dulce, de doarme şi pământul
sub om, o mulţime de furnici de cele mărunţele au străbătut înlăuntrul
palatului şi au început a pişca din somn pe împăratul, de-l frigeau, nu
altăceva. Şi văzându-se el cuprins de aşa usturime, s-a sculat cu nepus în
masă, căci nu mai era de chip să doarmă, cum dormea alte dăţi, până pe
la amiază, nesupărat de nimene. Şi, cum s-a sculat, a şi început a căuta
cu de-amănuntul prin aşternut, să vadă ce poate să fie. Dar a găsit nimica
toată, căci furnicile parcă intrară în pământ; s-au mistuit, de nu se ştie ce
s-au mai făcut.
— A dracului treabă! Uite ce blândă mi-a ieşit pe trup. Să fi fost nimica...
parcă nu-mi vine a crede. Însă mai ştiu eu?... Ori părerea mă înşală, ori
s-a stricat vremea, zise împăratul; din două, una trebuie să fie
numaidecât. Dar, până una-alta, ia să mă duc să văd: ales-au nisipul de
mac acei nespălaţi, care-mi rod urechile să le dau fata?
Şi când se duce împăratul şi vede cum se îndeplinise de bine porunca lui,
se umple de bucurie... Şi, nemaiavând ce pricină să le caute, rămâne pe
gânduri.
Atunci Harap-Alb iar iese din mijlocul celorlalţi şi se înfăţişază
împăratului, zicând:
— Preaînălţate împărate, de-acum cred că mi-ţi da fata, ca să vă lăsăm în
pace şi să ne ducem de unde am venit.
— A veni ea şi vremea aceea, voinice, zise împăratul, îngânând vorba
printre dinţi, dar până atunci mai este încă treabă; iaca ce aveţi de făcut:
fata mea are să se culce desară unde se culcă totdeauna, iară voi să mi-o
străjuiţi toată noaptea. Şi dacă mâine dimineaţă s-a afla tot colo, atunci
poate să ţi-o dau; iară de nu, ce-i păţi, cu nime nu-i împărţi... Înţeles-aţi?
— Să trăiţi, luminate împărate, răspunse Harap-Alb, numai de n-ar fi
mai multă întârziere, căci stăpânul mă aşteaptă şi grozavă urgie poate să
cadă pe capul meu din astă pricină.
— Stăpânu-tău, ca stăpânu-tău; ce ţi-a face el, asta-i deosebit de başcă,
zise împăratul, uitându-se chiorâş la dânşii. Ieie-vă macar şi pielea de pe
cap, ce am eu de-acolo? Însă pe mine căutaţi să nu mă smintiţi: fata şi
ochii din cap, căci atâta vi-i leacul; v-aţi dus pe copce, cu toată şmecheria
voastră.
După aceasta, împăratul îi lasă încurcaţi şi se duce la ale sale.
— Aici încă trebuie să fie un drac la mijloc, zise Gerilă, clătinând din cap.
— Ba încă de cei bătrâni; săgeata de noapte şi dracul cel de amiazăzi,
răspunse Ochilă. Dar nu şi-a juca el mendrele îndelung, aşa cred eu.
În sfârşit, durai-vurai, seara vine, fata se culcă şi HarapAlb se pune de
strajă chiar la uşa ei, iară ceilalţi se înşiră tot câte unul-unul până la
poartă, după poruncă.
Şi, când pe aproape de miezul nopţii, fata împăratului se preface într-o
păsărică şi zboară nevăzută printre cinci străji. Dar când ajunge pe la
străjerul Ochilă, el, sireicanul, mi ţi-o vede şi dă de ştire lui Păsărilă,
zicând:
— Măi, fetişoara împăratului ne-a tras butucul. A dracului zgâtie de fată!
s-a prefăcut în păsărică, a zburat ca săgeata pe lângă ceilalţi şi ei habar nau despre asta. Ei, apoi? Lasă-te în seama lor dacă vrei să rămâi făr' de
cap. De-acum, numai noi o putem găsi şi aduce la urma ei. Taci molcum
şi haidem după dânsa. Eu ţi-oi arăta-o pe unde se ascunde, iară tu să mio prinzi cum ţi-i meşteşugul şi să-i strâmbi gâtul oleacă, să se înveţe ea
de altă dată a mai purta lumea pe degete.
Şi atunci, odată şi pornesc ei după dânsa, şi nu merg tocmai mult şi
Ochilă zice:
— Măi Păsărilă, iacătă-o, ia! colo, în dosul pământului, tupilată sub
umbra iepurelui; pune mâna pe dânsa şi n-o lăsa!
Păsărilă atunci se lăţeşte cât ce poate, începe a bojbăi prin toate
buruienile şi, când să pună mâna pe dânsa, zbr! pe vârful unui munte, şi
se ascunde după o stâncă.
— Iacătă-oi, măi, colo, în vârful muntelui, după stânca ceea, zise Ochilă.
Păsărilă atunci se înalţă puţin şi începe a cotrobăi pe după stânci; şi când
să pună mâna pe dânsa, zbr! şi de acolo şi se duce de se ascunde tocmai
după lună.
— Măi Păsărilă, iacătă-oi, ia! colo, după lună, zise Ochilă; căci nu pot eu
s-o ajung, să-i dau o scărmănătură bună.
Atunci Păsărilă se deşiră odată şi se înalţă până la lună. Apoi, cuprinzând
luna în braţe, găbuieşte păsărica, mi ţi-o înşfacă de coadă şi cât pe ce să-i
sucească gâtul. Ea atunci se preface în fată şi strigă înspăimântată:
— Dăruieşte-mi viaţa, Păsărilă, că te-oi dărui şi eu cu milă şi cu daruri
împărăteşti, aşa să trăieşti!
— Ba că chiar că erai să ne dăruieşti cu milă şi cu daruri împărăteşti,
dacă nu te vedeam când ai paşlit-o, farmazoană ce eşti! zise Ochilă. Ştiu
că am tras o durdură bună căutându-te. Ia, mai bine hai la culcuş, că se
face ziuă acuşi. Ş-apoi, ce-a mai fi a mai fi.
Şi odată mi ţi-o înşfacă ei, unul de-o mână şi altul de cealaltă şi hai! hai,
hai! în zori de ziuă ajung la palat şi, trecând cu dânsa printre străji, o
silesc să intre în odaia ei, tot cum a ieşit.
— Ei, Harap-Alb, zise atunci Ochilă, dacă nu eram eu şi cu Păsărilă, ce
făceaţi voi acum? Iaca aşa, tot omul are un dar şi un amar; şi unde
prisoseşte darul nu se mai bagă în seamă amarul. Amar era să fie de voi,
de nu eram noi amândoi. Şi cu străjuirea voastră, era vai de pielea
noastră!
Harap-Alb şi ceilalţi, nemaiavând ce zice, pleacă capul ruşinaţi,
mulţumind lui Păsărilă şi vestitului Ochilă, căci le-au fost ca nişte fraţi.
Şi atunci, numai iaca şi împăratul vine ca un leu-paraleu, să-şi ia fata pe
seamă şi, când o găseşte sub strajă, după cum nu se aştepta el, numa-i
scânteiau ochii în cap de ciudă, dar nu avu ce face.
Atunci Harap-Alb iar se înfăţişază înaintea împăratului, zicând:
— Luminate împărate, de-acum cred că mi-ţi da fata, ca să vă lăsăm în
pace şi să ne ducem în treaba noastră.
— Bine, voinice, zise împăratul posomorât; a veni ea şi vremea aceea.
Însă eu mai am o fată, luată de suflet, tot de o vârstă cu fata mea; şi nu e
deosebire între dânsele nici la frumuseţe, nici la stat, nici la purtat. Hai,
şi dacă-i cunoaşte-o care-i a mea adevărată, ia-ţi-o şi duceţi-vă de pe
capul meu, că mi-aţi scos peri albi, de când aţi venit. Iaca, mă duc să le
pregătesc, zise împăratul. Tu vină după mine, şi, dacă-i ghici-o, ferice de
tine a fi. Iară de nu, luaţi-vă catrafusele şi începeţi a vă cărăbăni de la
casa mea, căci nu vă mai pot suferi!
Şi ducându-se împăratul, pune de piaptănă şi îmbracă la fel pe
amândouă fetele şi apoi dă poruncă să vie Harap-Alb să ghicească fata
împăratului.
Harap-Alb, văzându-se pus în încurcală, nu mai ştia ce să facă şi încotro
să-o dea ca să nu greşească tocmai acum, la ducă. Şi, mai stând el pe
gânduri oleacă, cum e omul tulburat, îşi aduce aminte de aripa cea de
albină şi, scoţând-o de unde-o avea strânsă, scapără şi-i dă foc cu o
bucăţică de iască aprinsă. Şi atunci, numai iaca se pomeneşte cu crăiasa
albinelor.
— Ce nevoie te-a ajuns de mine, Harap-Alb? zise ea, zburând pe umărul
său. Spune-mi, căci sunt gata să te slujesc.
Atunci Harap-Alb începe a-i spune toate cu de-amănuntul şi o roagă de
toţi dumnezeii ca să-i dea ajutor.
— N-ai grijă, Harap-Alb, zise crăiasa albinelor; las' că te fac eu s-o
cunoşti şi dintr-o mie. Hai, intră în casă cu îndrăzneală, căci am să fiu şi
eu pe-acolo. Şi cum îi intra, stai puţin şi te uită la fete; şi care-i vedea-o
că se apără cu năframa, să ştii că aceea este fata împăratului.
Atunci Harap-Alb intră, cu albina pe umăr, în odaia unde era împăratul
şi cu fetele, apoi stă puţin deoparte şi începe a se uita când la una, când la
alta. Şi cum sta el drept ca lumânarea şi le privea, cu băgare de seamă,
crăiasa albinelor zboară pe obrazul fetei împăratului. Atunci ea,
tresărind, odată începe a ţipa şi a se apăra cu năframa, ca de un duşman.
Lui Harap-Alb atâta i-a trebuit: îndată face câţiva paşi spre dânsa, o
apucă frumuşel de mână şi zice împăratului:
— Luminarea-voastră, de-acum cred că nu mi-ţi mai face nici o
împiedicare, pentru că am adus întru îndeplinire tot ceea ce ne-aţi
poruncit.
— Din partea mea poţi s-o iei de-acum, Harap-Alb, zise împăratul, ovilit
şi sarbăd la faţă de supărare şi ruşine; dacă n-a fost ea vrednică să vă
răpuie capul, fii măcar tu vrednic s-o stăpâneşti, căci acum ţi-o dau cu
toată inima.
Harap-Alb mulţumeşte atunci împăratului şi apoi zice fetei: — De-acum
putem să mergem, căci stăpânu-meu, luminarea-sa nepotul împăratului
Verde, a f i îmbătrânit aşteptându-mă.
— I a mai îngăduieşte puţin, nerăbdătorule, zise fata împăratului, luând o
turturică în braţe, spunându-i nu ştiu ce la ureche şi sărutând-o cu drag;
nu te grăbi aşa, Harap-Alb, că te-i pripi. Stai, că mai ai şi cu mine oleacă
de vorbă: înainte de pornire, trebuie să meargă calul tău şi cu turturica
mea să-mi aducă trei smicele de măr dulce şi apă vie şi apă moartă de
unde se bat munţii în capete. Şi de-a veni turturica mea înainte cu
smicelele şi apa, ia-ţi nădejdea despre mine, căci nu merg, ferească
Dumnezeu! Iară de-i avea noroc şi-a veni calul tău mai întâi şi mi-o
aduce cele poruncite, să ştii că merg cu tine, oriunde mi-i duce; s-a
mântuit socoteala.
Şi atunci, odată pornesc şi turturica şi calul, fugind pe întrecute, când pe
sus, când pe jos, după cum cerea trebuinţa.
Dar turturica, fiind mai uşoară, ajunge mai înainte; şi pândind tocmai
când era soarele în cruce, de se odihneau munţii numai pentru o clipită,
se repede ca prin foc şi ia trei smicele de măr dulce şi apă vie şi apă
moartă, şi apoi ca fulgerul se întoarce înapoi. Şi, când pe la poarta
munţilor, calul îi iese înainte, o propeşte în cale şi o ia cu măgulelile,
zicându-i:
— Turturică-rică, dragă păsărică, adă la mine cele trei smicele de măr
dulce, apa cea vie şi cea moartă, şi tu du-te înapoi de-ţi ia altele şi mi-i
ajunge pe drum, căci eşti mai sprintenă decât mine. Hai, nu mai sta la
îndoială şi dă-mi-le, căci atunci are să fie bine şi de stăpânu-meu, şi de
stăpână-ta, şi de mine, şi de tine; iară de nu mi li-i da, stăpânu-meu
Harap-Alb este în primejdie, şi de noi încă n-are să fie bine.
Turturica parcă n-ar fi voit. Dar calul n-o mai întreabă de ce-i e cojocul;
se repede şi-i ia apa şi smicelele cu hapca şi apoi fuge cu dânsele la fata
împăratului şi i le dă, de faţă cu Harap-Alb. Atunci lui Harap-Alb i s-a
umplut inima de bucurie.
Vine ea şi turturica mai pe urmă, dar ce-ţi e bună? — Alei, ţolină ce-mi
eşti, zise fata împăratului; da' bine m-ai vândut. Dacă e aşa, hai, porneşte
chiar acum la împăratul Verde şi vesteşte-i că venim şi noi în urmă.
Atunci turturica porneşte. Iară fata împăratului îngenunche dinaintea
tătâne-său şi zice:
— Binecuvântează-mă, tată, şi rămâi sănătos! Se vede că aşa mi-a fost
sortit şi n-am ce face; trebuie să merg cu Harap-Alb, şi pace bună!
După aceasta, îşi ia cele trebuitoare la drum, apoi încalecă şi ea pe un cal
năzdrăvan şi stă gata de pornire. Iară Harap-Alb, luându-şi oamenii săi,
încalecă şi el şi pornesc spre împărăţie, Dumnezeu să ne ţie, că cuvântul
din poveste, înainte mult mai este.
Mers-au ei şi zi şi noapte, nu se ştie cât au mers; şi, de la un loc, Gerilă,
Flămânzilă şi Setilă, Păsări-Lăţi-Lungilă şi năzdrăvanul Ochilă se opresc
cu toţii în cale, se opresc şi zic cu jale:
— Harap-Alb, mergi sănătos! De-am fost răi, tu ni-i ierta, căci şi răul
câteodată prinde bine la ceva.
Harap-Alb le mulţumeşte ş-apoi pleacă liniştit. Fata vesel îi zâmbeşte,
luna-n cer a asfinţit. Dar în pieptul lor răsare... Ce răsare? Ia, un dor;
soare mândru, luminos şi în sine arzător, ce se naşte din scânteia unui
ochi fermecător!
Şi mai merg ei cât mai merg, şi de ce mergeau înainte, de ce lui HarapAlb i se tulburau minţile, uitându-se la fată şi văzând-o cât era de tânără,
de frumoasă şi plină de vină-ncoace.
Sălăţile din Grădina Ursului, pielea şi capul cerbului le-a dus la stăpânusău cu toată inima. Dar pe fata împăratului Roş mai nu-i venea s-o ducă,
fiind nebun de dragostea ei. Căci era boboc de trandafir din luna lui mai,
scăldat în roua dimineţii, dezmierdat de cele întâi raze ale soarelui,
legănat de adierea vântului şi neatins de ochii fluturilor. Sau, cum s-ar
mai zice la noi în ţărăneşte, era frumoasă de mama focului; la soare te
puteai uita, iar la dânsa ba. Şi de-aceea Harap- Alb o prăpădea din ochi
de dragă ce-i era. Nu-i vorbă, şi ea fura cu ochii, din când în când, pe
Harap-Alb, şi în inima ei parcă se petrecea nu ştiu ce... poate vreun dor
ascuns, care nu-i venea a-l spune. Vorba cântecului:
Fugi de-acole, vină-ncoace!
Şezi binişor, nu-mi da pace!
sau mai ştiu eu cum să zic, ca să nu greşesc? Dar ştiu atâta, că ei mergeau
fără a simţi că merg, părându-li-se calea scurtă şi vremea şi mai scurtă;
ziua ceas şi ceasul clipă; dă, cum e omul când merge la drum cu
dragostea alăturea.
Nu ştia sărmanul Harap-Alb ce-l aşteaptă acasă, căci nu s-ar mai fi
gândit la de-alde acestea.
Însă vorba cântecului:
De-ar şti omul ce-ar păţi,
Dinainte s-ar păzi!
Dar iaca ce m-am apucat de spus. Mai bine vă spuneam că turturica
ajunsese la împăratul Verde şi-l înştiinţase că vine şi Harap-Alb cu fata
împăratului Roş.
Atunci împăratul Verde a şi început a face pregătire, ca pentru o fată de
împărat, dând şi poruncă să le iasă întru întâmpinare. Iară Spânul icnea
în sine şi se gândea numai la răzbunare.
În sfârşit, mai merge Harap-Alb cu fata împăratului cât mai merge, şi de
la o vreme ajung şi ei la împărăţie.
Şi, când colo, numai iaca ce le ies înainte împăratul Verde, fetele sale,
Spânul şi toată curtea împărătească, ca să-i primească. Şi văzând Spânul
cât e de frumoasă fata împăratului Roş, odată se repede să o ia în braţe
de pe cal. Dar fata îi pune atunci mâna pe piept, îl brânceşte cât colo şi
zice:
— Lipseşte dinaintea mea, Spânule! Doar n-am venit pentru tine, ş-am
venit pentru Harap-Alb, căci el este adevăratul nepot al împăratului
Verde.
Atunci împăratul Verde şi fetele sale au rămas încremeniţi de ceea ce au
auzit. Iar Spânul, văzând că i s-a dat vicleşugul pe faţă, se repede ca un
câine turbat la Harap-Alb şi-i zboară capul dintr-o singură lovitură de
paloş, zicând:
— Na! aşa trebuie să păţească cine calcă jurământul! Dar calul lui HarapAlb îndată se repede şi el la Spân şi-i zice:
— Pân-aici, Spânule! Şi odată mi ţi-l înşfacă cu dinţii de cap, zboară cu
dânsul în înaltul cerului, şi apoi, dându-i drumul de-acolo, se face Spânul
până jos praf şi pulbere. Iară fata împăratului Roş, în vălmăşagul acesta,
repede pune capul lui Harap-Alb la loc, îl înconjură de trei ori cu cele trei
smicele de măr dulce, toarnă apă moartă, să stea sângele şi să se prindă
pielea, apoi îl stropeşte cu apă vie, şi atunci Harap-Alb îndată învie şi,
ştergându-se cu mâna pe la ochi, zice suspinând:
— Ei, da' din greu mai adormisem!
— Dormeai tu mult şi bine, Harap-Alb, de nu eram eu, zise fata
împăratului Roş, sărutându-l cu drag şi dându-i iar paloşul în stăpânire.
Şi apoi, îngenunchind amândoi dinaintea împăratului Verde, îşi jură
credinţă unul altuia, primind binecuvântare de la dânsul şi împărăţia
totodată.
După aceasta se începe nunta, ş-apoi, dă Doamne bine!
Lumea de pe lume s-a strâns de privea,
Soarele şi luna din cer le râdea.
Ş-apoi fost-au fost poftiţi la nuntă: Crăiasa furnicilor, Crăiasa albinelor şi
Crăiasa zânelor, minunea minunilor din ostrovul florilor!
Şi mai fost-au poftiţi încă: crai, crăiese şi-mpăraţi, oameni în seamă
băgaţi, ş-un păcat de povestar, fără bani în buzunar. Veselie mare între
toţi era, chiar şi sărăcimea ospăta şi bea!
Şi a ţinut veselia ani întregi, şi acum mai ţine încă; cine se duce acolo bea
şi mănâncă. Iar pe la noi, cine are bani bea şi mănâncă, iară cine nu, se
uită şi rabdă.

acel care a fost martor si a vazut numaratoarea banilor. — Ce martor, femeie? Ce-mi tot vorbesti de martor? — Graiesc si eu ca o minte slaba ce ma aflu. — Lasa martorul, femeie. Datoria mea e sa strang in chingi pe cei doi. Oricat de vicleni ar fi, cu mine nu se pot pune. Am descoperit eu cazuri mai grele. Vitoria isi stranse umerii si buzele: — Dumneavoastra, domnule subprefect, veti face cum veti crede ca-i mai bine, sa-mi dati invoire sa-mi ingrop omul si sa-i fac randuielile crestinesti. Va rog sa scrieti si ciobanilor. — Care ciobani? — Ciobanii lui Lipan, care aveau in sama oile lui. Nu se poate sa nu stie si ei de vanzare — daca intr-adevar a fost vanzare. — Dumneata crezi cumva ca n-a fost vanzare? si l-au ucis cei doi ca sa-i ieie oile? — Eu n-am spus asta, domnule. Am spus sa scrieti ciobanilor. Nu se putea sa-i lepede stapanul lor asa, fara sa le plateasca simbriile si sa-i cinsteasca dupa datina. — Ai dreptate, vom face intrebare. Si cred, nevasta, ca n-ar fi rau sa mergi si dumneata cu mine acolo, sa fii de fata cand am sa-i chem, pe Bogza si pe Cutui. — Merg, de ce sa nu merg? se invoi Vitoria. Am acolo treaba si c-o prietina a mea, sotia unui negustor. Vreau s-o poftesc si pe dansa sa fie de fata cand vom cobori aceste oase in sat, ca sa le punem la hodina, in pamant. Se cuvine sa poftesc si pe acei gospodari, cu nevestele. — Cum asa? Eu ma duc sa-i cercetez si dumneata ii poftesti la ingropaciune? — De ce sa nu-i poftesc? ii poftesc si la ingropaciune, si la praznic, ca pe niste buni crestini. Eu n-am nimic cu dansii, Dumnezeu nu mi i-a aratat inca. Oamenii pot vorbi una si alta, femeia lui Cutui poate spune despre Bogza ca ar fi avand visuri urate si graieste prin somn, dumneavoastra, ca stapanire, puteti sa le puneti intrebari, dar eu ce pot face decat o ingropaciune cu datoriile care se cuvin mortilor? ii poftesc si pe dansii, dece sa nu-i poftesc? Va poftesc si pe dumneavoastra, daca nu vi-i cu suparare. Parca asa nu vor fi subt ochii dumneavoastra? Domnu Anastase Balmez clatina din cap si ramase ganditor. Iar avea femeia dreptate, insa nu credea de demnitatea lui sa recunoasca. O cercetare discreta si delicata i se infatisa ca sistemul cel mai bun sa descopere si sa apuce de grumaz pe faptasi. Negresit, cei doi gospodari nu vor putea sa refuze sa vie lainmormantare in Sabasa. Asta ar fi ceea ce, in drept, se chiama o confruntare cu cadavrul victimei, incerca sa lamureasca asta femeii. Acuma in sfarsit i se parea c-o intelesese si o judeca destul de vicleana si ascunsa. Vitoria nu putea sti ce poate fi o confruntare, dar primi, zambind, hotararea autoritatii cugetand in sine ca nu-i rau sa fie amestecat si boierasul acela eu caciula tuguiata, in zvonurile, prepusurile si intrigile otravite care cresteau ca un bulz de omat in cealalta vale, in sat la Suha. Cat era el de boier si de fudul ea si cucoana Mariail puteau vinde si rascumpara, jucandu-l pe degete, cu tot cu doftor, cu tot cu Bogza si Cutui, si cu tot cu nevestele lor. Autoritatile sfarsindu-si cercetarea, femeia trase iar poclada peste ciolane si schimba lumanareadin felinar, in acelasi timp suspina si bocea incet, dar cu coada ochiului priveghea in toate partile la oamenii aceia straini, in straie negre, si cu urechea era atenta la tot ce se spunea si se soptea. CAPITOLUL 14
In Suha, domnul Anastase Balmez si-a inceput cercetarile lui cu o dibacie de care se simtea cu drept cuvant, mandru. A poftit la domnia sa, ca informatori, pe cei doi gospodari, hotarat sa-i asculte cu rabdare si cu blandeta. — Ce pot pentru ca sa stiu eu, domnule subprefect? a raspuns cu glas destul de hotarat, amestecat cu putina suparare, omul cu buza despicata. Eu nu pot pentru ca sa stiu nimica. — stiu, te cred, domnu Bogza, il domolea subprefectul. Dumneata esti un om cu stare. Te bucuri de deosebitaconsideratie. Eu am datoria sa te intreb. Dumneata ai datoria sa raspunzi. Caci de la Dorna si pana aici te-ai aflat cu Nechifor Lipan. Ati calatorit impreuna, ati mancat impreuna. Nu-i asa? — Asa este. — Fiind asa, te rog sa binevoiesti a-mi spune unde v-ati despartit. — Apoi sa vie si Ilie Cutui, sa fie de fata. Sa spuie si el. A fost si dansul acolo. — Il intreb si pe dansul, n-ai grija. Eu am interesul sa aflu toate acestea, pentru a putea urmari pe faptas. Crezi dumneata ca pot eu sa ridic un deget pana ce nu am incredintare deplina? Eu nu sunt invatat sa obijduiesc pe nimeni. Asa ca sa fii bun sa-ti aduci aminte cand v-ati despartit, ca sa pot prinde un fir. — Care fir? — Sa pot prinde un fir, sa gasesc o urma, sa incep cu ceva. — Care urma? Pe mine, domnule subprefect, sa nu ma nacajiti, ca destule am eu pe cap. Eu de moartea acelui oier nu pot pentru ca sa stiu nimica. Ce pot pentru ca sa spun, decat atata, cum ca eu si Cutui ne-am despartit de el cand am ajuns in varful Stanisoarei. Atuncea, cand a vazut el cat drum mai are pana la apa Moldovei si pe urma pana la apa Prutului, s-a lehametuit si s-a hotarat sa se lese de turma asta. Am eu destuleoi zice la apa Jijiei. Dati-mi castig ca si pentru celelalte o suta, si cheltuielile pe care le-am facut, si duceti-va sanatosi. Sa deie Dumnezeu sa aveti spor de la dansele. Eu ma intorc acasa. — Asa a spus? — Da, intocmai. — Si i-ati dat banii? — I-am dat banii. I-am numarat hartii de cate o mie si de cate o suta. Nevasta mortului statea umilita intr-un colt al odaii, cu capu-n vatra, cu coatele pe genunchi, cu fruntea in palme. — Nici nu se poate altfel, zice ea incet, fara a se clinti. Gospodarii i-au numarat paralele. Celalalt sta la o parte s-a vazut. — Care celalalt? se incrunta Bogza. — Lasa-ne, femeie, hotari subprefectul. Nu incurca lucrurile. — Eu nu le incurc. Eu vreau sa descurc pe acest crestin care nu-i vinovat cu nimica, se intoarse munteanca zambind catra Bogza. A fost unul strain, care a vazut cand s-au numarat banii. Acela trebuie cunoscut si urmarit. — Dar n-a mai fost nici un strain, femeie, ti-am mai spus. — Ba poate sa fi fost, se intoarse Bogza. — Nu spun eu? Trebuie sa fi fost. Dumneata poate credeai ca vorbesc de domnu Cutui? Domnul subprefect se intarata putintel: — Daca a fost, sa spuie omul. Cine a fost? il cunoaste? — Nu cunosc, poate pentru ca sa stie Cutui. — Nu stie nici el. De unde sa stie? Sa zicem ca i-au iesit hotii inainte si gata!— Vezi? Atuncea de ce tot amesteci acel martor? — Nu-l amestec, domnule subprefect. Dar noi muntenii avem obiceiul sa facem vanzarile cu martori, nu cu hartii scrise de domnii judecatori. Daca domnia voastra spuneti ca nu-i martor, eu tac. Atunci s-au scris hartii.Dar la urma urmei nici de acestea nu era nevoie, caci domnu Bogza si domnu Cutui erau prietini buni cu domnu Nechifor Lipan. De aceea sa stiti, oameni buni, ca eu n-am venit pentru alta aici, decat sa va poftesc la inmormantarea oaselor care au mai ramas. Eu atata treaba mai am in aceste locuri si pe urma ma duc acasa,rugand stapanirea sa gaseasca ea pe faptas. Eu stiu ca domnu subprefect are sa-l gaseasca, asa ca, in privinta asta, n-am nici o grija. Dumneavoastra, ca buni gospodari, veti da toate deslusirile si veti ajuta cum veti putea. Iar la ingropaciune numaidecat sa veniti. Subprefectul isi batea nerabdator cizma cu varguta pe care o tinea in mana. Secretarul, la masuta lui, asculta, nestiind ce sa mai scrie. Vitoria se ridicase din locul ei,
incheindu-si sumaiesul. Pe dansa n-o mai interesa intru nimic cercetarea. — Omul acesta al meu a fost vrednic gospodar, incheie ea, se cuvine sa-i faceti o asemenea cinste. — Bine, se invoi, nedumerit, Bogza, putem sa venim, daca domnu subprefect socoate ca ne putem duce. — Veniti cu tot cu nevestele dumneavoastra. Tare frumos va poftesc. Mani ii facem sotului meu petrecerea din urma. Merge si domnu subprefect. — Eu? — Da, se intelege. Parca acolo nu puteti sta de vorba, cum stati s-aici? Ba inca acolo domnu Bogza poate si-aaduce si mai bine aminte. Calistrat Bogza se scociori in chimir, scoase tabacherea, o deschise si-si rasuci o tigara groasa. Femeia puse mana pe clampa usii. Plictisit, subprefectul o astepta sa plece. I-ar fi poruncit sa seduca insa era un om cu sentimente delicate. — Mai am eu ceva de spus, vorbi subtire femeia, dar las pe mani. Vorbim dupa aceea. — Dupa care? — Dupa ce astrucam pe Nechifor Lipan. El a spus ce avea de spus. Te-astept numaidecat, domnu Bogza. — Bine, bine, raspunse gospodarul, tragand fum dupa fum din tigara-i groasa. Vitoria iesi. In odaia cealalta erau jandarmi. Cutui sta la o parte, pe o laita, si fuma si el dintr-o tigara tot asa de groasa ca a lui Bogza. Munteanca zambi, oprindu-se: — V-ati sfatuit sa va faceti tigarile la fel si-n aceeasi vreme? vorbi ea. Domnu Bogza te prepune pe dumneata. — El? Ma prepune pe mine? tresari cu indarjire Ilie Cutui. — Ce sa te prepuie? Ca ai fost de fata la numaratoarea banilor. Dar eu vorbeam de altcineva. — Nu pricep ce spui dumneata, femeie, grai moale gospodarul, asezandu-se iar pe laita. — Eu ziceam catra domnu subprefect ca trebuie sa mai fi-fost cineva de fata, care-a vazut banii, s-acela-i faptasul. Dar s-a dovedit ca n-a mai fost nimeni. Atuncea ar putea spune cineva ca, daca n-a fost marturie, nu s-au numarat bani. Daca n-are bani, cine sa-l ucida? Daca nu s-au numarat parale, n-are de ce sa se intoarca, trebuie sa se duca dupa oi. — Cum nu s-au numarat parale? Ce vorbesti dumneata? Nu ti-am mai spus ca i le-am numarat sus pe munte, in popas? — Stiu, domnu Cutui, eu nu vorbesc de asta, nu te supara. — Cum nu vorbesti de asta? Atunci ce tot spui? — Vorbesc si eu, rastalmacind si potrivind, ca lumea care n-are ce face si se amesteca in treaba asta a noastra. Dumneavoastra stiti mai bine decat oricine ce-a fost si aveti sa spuneti. Mortul a spus atata cat trebuie, domnu Ilie. Tot ce avea de spus a spus. Ce te uiti asa la mine? Acu mai ramane sa spuneti si dumneavoastra, si pe urma gata. Dupa asta, domnu subprefect a vedea ce-a mai face. Fiindu-mi nadejdea la ajutorul dumneavoastra, l-am rugat pe domnu Calistrat si te rog si pe dumneata, domnu Ilie, sa nu lasi asa pe un prietin. Acuma, dupa ce a fost aflat, sa veniti sa fiti fata cand l-om pune in locasul de veci. — Cutui o asculta cu luare-aminte, privind intr-o parte. — Cum ai spus? — Sa vii, domnu Ilie. Vine si domnu Calistrat. — Daca zice el ca vine, eu nu ma pun impotriva. — Imi pare bine, domnu Ilie, si sa va luati si sotiile. Avem sa facem oleaca de praznic. Vitoria iesi, tropaind repegior. Pentru o imprejurare ca aceasta si pentru sarbatoarea mortului, isi lasa opincile si-si pusese incaltarile cele bune, cu varfuri de glant. Trecu pe carari zbicite si pe drumul cel mai scurt, pana la pravalia lui domnu Iorgu Vasiiiu. Gaseste acolo caruta tocmita, in care avea sa incapa in voie, alaturi de dansa, si o buna prietina cum era cucoana Maria. Acolo, dupa ochiul cel rotund de geam, stia mai ales ca avea sa afle pe Gafita, chemata in mare graba de Ghitisor. Dupa ce intra si scoase de pe dansa sumaiesul, se aseza pe un scaunel si privi cu placere spre cucoana Maria. Se intoarse si spre Gafita. Ii paru bine c-o gaseste. Nici nu se astepta s-o intalneasca, ii pare bine mai ales pentru ca poate sa-i spuie ce se petrece la primarie, unde face subprefectul cercetare. A stat la intrebarile subprefectului intai domnu Calistrat, dupa aceea domnu Ilie. Dar nevestei lui Lipan nu i-a placut cum ii intreaba. — Cum ii intreba? si ce-i intreba? se interesa, cu destula grija, Gafita. — Ii intreba fel si chip. Inainte de a intra acolo, am vazut si pe femeia lui Bogza.
— Hm! ai vazut-o? Dar ea, ma rog, ce cauta acolo? — Nu stiu. Am stat si eu putintel in preajma. Am ascultat ce vorbea cu niste femei. Atata pot a spune, dragelemele, ca doresc in toata viata mea sa nu vorbeasca despre mine prietinile. — Vorbea despre mine, nici nu se poate altfel. — Nu indraznesc a spune una ca asta. Eu nu var nici un fel de intriga. Ma gandesc ca nu-i toata lumea urata, nici calica, nici proasta, nu traieste cand cu notarul, cand cu jandarul. Stiu eu ca acestea-s niste vorbe din zavistie. Un lucru l-as intelege mai putin decat pe toate: sa arunce napaste. Sa ma fereasca Dumnezeu. Eu sunt cea mai nacajita si mai amarata de pe lumea asta, am ramas vaduva si saracita, dar n-as cuteza sa arat pe cineva dintre cei pe care-i vad oameni cumsecade, asezati bine la casele lor, tinand la nevasta si imbracand-o cat se poate de frumos n-as putea, Doamne fereste, cuteza sa arunc o vorba, sa se creada cumva ca as avea vreo banuiala. Deci l-am si rugat pe domnu Ilie sa pofteasca mani, dincolo de la munte, la Sabasa, la petrecerea din urma a unui prietin. Gafita era o femeie naltuta, subtire in boi, c-un obraz neclintit in frumuseta lui, incondeiat cu sprancene codate si cu ochi mari ca migdalele, umezi si negri. Purta catrinta cu fluturi, bluza de moda noua si pantofi cu calcaie nalte. La vorbele prietinesti si patimase ale muntencii, obrajii i se rumenisera. Cu rasuri in fata, ii sta si mai bine. Zambi ascutit, gandindu-se la viclenia unei anumite prietine si gasi destule vorbe potrivite ca sa dovedeasca ce fel de femei traiesc pe lumea asta si mai cu sama la Doi Meri. Cat priveste de napasti, apoi a mai spus si alta data ca cel fara vina n-are a se teme de nimic. Ilie Cutui isi are baltagul acasa, subt icoane. S-a plimbat cu el in lume, fara sa-l spurce. — Pentru sotul meu eu pot sa jur, cu mana pe sfanta cruce. — Stiu, draga nevasta, nu te uita la vorbe. Eu ma gasesc cea mai asuprita si nu ma intorc asupra nimanui. Astept de la Dumnezeu sa se faca lumina. Hotararea Lui are sa cada la vreme. — Sa cada, se ascuti Gafita, cu ochii aprigi. Cine-a faptuit, sa primeasca pedeapsa. Cine rade, sa cunoasca plansul. — Stiu, o linisti iar Vitoria. Stiu ca domnu Ilie raspunde cu dreptate subprefectului, dinspre partea asta, n-am nici o grija. Orice or spune unii si altii, eu si de Bogza am anume parere. Pan-acuma nu s-au aratat alte semne, decat cele pe care le-a scos la vedere mortul. — Sa stii, lelita Vitorie, ca semne sunt si altele. — Stiu, stiu asta. — Nu stii! Dumneata socotesti ca eu azvarl numai asa vorbe. Spun din durere si din usturime, caci de o bucata de vreme nu mai am tihna din pricina unei ticaloase. — Te cred, draga. Se amesteca, bland, si sotia lui domnu Iorgu Vasiliu: — Nu te potrivi. Dumneata ramai cum esti. Ce ti-a dat Dumnezeu, nu poti imprumuta. Gafita rase, alinata. Asa era mai frumoasa. Tovarasele ei o pandeau piezis si-si aruncau sageti cu ochii. Dupa ce n-au avut ce facecu dansa, i-au dat drumul, indata, in odaita plina de scorturi si de stergare, ochii Vitoriei se intristara si se intoarsera catra rasarit, la icoane. Facand trei cruci, femeia saluta pe sfinti, inturnandu-se spre ochii micsorati si plini de curiozitate ai gazdei, se grabi sa-i spuie nu atat cum merge cercetarea omului stapanirii, cat mai ales cum sta in picioare, impotriva unor hotarari mai tari decat oamenii, acel om care-si arata coltii prin buza despicata. — El cearca, draga cucoana Marie, sa se ascunda dupa deget, lamurea cu inviersunare munteanca. Nu stie, sarmanul, cum ca ce i-i scris, i-i pus in frunte, Eu acuma l-am deschis si l-am cetit deplin. Mai are si omusorul cel cu caciula tuguiata a se juca o zi, doua cu dansul. S-acela intelege cum sta chestia, caci nu-i nicichior, nici prost, dar tare l-am rugat sa mai ingaduie. Trebuie sa iasa impotriva dusmanului, din porunca lui Dumnezeu, toate dovezile, s-atuncea doresc sa-l vad zbatandu-se cum s-a zbatut omul meu in rapa. Dac-as putea sa-l lovesc si eu cu acelasi baltag, in locul unde l-a palit el pe Nechifor Lipan, m-as simti mai usurata. Dar asta nu se poate, nici pe Gheorghita care-i inca prost si copil, nu-l pot pune. Asa ca vreau sa-l impung si sa-l tai altfel, ca sa mai scot din mine obida care m-a inabusit atata vreme. Caci eu, draga cucoana Marie, am trait pe lumea asta numai pentru omul acela al meu S-am fost multamita si inflorita cu dansul. Iar de-acuma imi mai raman putine zile, cu nour. Stau si ma mir intr-o privinta, cum de-am gasit in mine puterea sa rabd atatea si sa indeplinesc toate. Dupa ce l-am cautat si l-am gasit, ar fi trebuit sa ma pun jos si sa-l bocesc. Dar stiu eu cine mi-a dat indemn si putere. Am facut toate s-am sa mai fac, cat voi mai avea suflet. Am trecut muntele ista in toate felurile, am fost la Borca nu stiu de cate ori, am cheltuit parale in dreapta si-n stanga, am
miscat oameni si preoti, am vorbit, draga cucoana Marie, si printr-o sarma, tocmai la Piatra. Eu eram de partea asta, in primarie la Borca, si de partea cealalta, era domnu prefect, si l-am rugat pentru omul meu, pe care l-am gasit risipit intr-o rapa, sa-mi deie voie sa-l ingrop in tintirim. Sa nu ramaie intre lupi, sa-l aduc intre crestini. Am savarsit si asemenea pacat, vorbind pe sarma. Radeau barbatii de mine, cum m-am spariat auzind glas de la Piatra. Am facut multe altele, s-acuma s-apropie vremea sa le sfarsesc. Munteanca isi lasa fruntea pe umarul sotiei lui domnu Iorgu Vasiliu si incepu a plange si a suspina. Dupa asta isi sterse lacrimile, indesat, cu manica si se pregati de plecare. Toata alcatuirea incurcata din acel colt de la Suha, cu dusmaniile, cu prietiniile, cu intrigile, cu vorbele desarte, cu spaimele ascunse si cu nadejdile, s-a incarcat in carute s-a trecut muntele Stanisoara, in preajma mortului care astepta cea din urma alinare langa faclia lui de ceara. Domnu Toma avusese grija sa aduca la fata locului un car cu doi boi frumosi, ii impodobise cu cetina si asezase in el sicriu gol. Dupa porunca Vitoriei, se aflau de fata trei preoti si trei oameni cu buciume, si patru femei bocitoare. Le alesese domnu Toma: doua din Borca si doua din Sabasa, care stiau sa planga si sa boceasca mai bine. In caruta dascalului a adus pomenile. Preotii isi aveau si ei o nadisanca vopsita verde. S-au insirat oamenii cu prapurile si cu crucea. Altii au coborat racla in rapa s-acolo Vitoria singura, suflecandu-si manicile, a luat cu grija bucatile sotului sau si le-a potrivit una cate una in cutia de brad, stropindu-le cu vin. Barbatii au opintit sus povara destul de usoara, au asezat sicriul in caf, au pus peste capac un lavicer varstat negru si ros s-au dat de veste: gata. Atunci cel de la coarnele boilor a indemnat s-a facut semn si celor dinainte cu steagurile si crucea. La cel dintai popas, preotii au coborat, au facut rugaciune s-au inaltat cantare.Vitoria singura umbla imprejurul slujbei, priveghind randuielile si avand la indemana o baba cu sulurile de panza pentru datina podurilor. Cand au pornit iar au sunat muntenii din buciume, dand veste spre departarea vailor. Dupa ce au stat buciumasii, au prins a plange si a boci tare frumos femeile tocmite. Vitoria privea si asculta cu luare-aminte. Desi aceasta era pentru dansa ziua cea mai grea si se zbuciuma ea singura mai mult decat toate ostenitoarele, se socotea destul de multamita. Autoritatile si gospodarii de la Doi Meri erau de fata. Bogza umbla despartit de Cutui, unul pe o parte a drumului, celalalt pe alta parte. Nu-si vorbisera, nu se privisera. Numai cand satenii au suit din rapa racla si au potrivit-o in car si i-au scos capacul, Calistrat Bogza nu s-a putut opri sa nu intinda gatul pe deasupra altor capete, ca sa se uite si sa vada ramasitele mortului. Vitoriei i se parea ca Bogza nu s-a putut opri. Dimpotriva, nici o clipa nu avusese gandul sa se stapaneasca. Era ca intr-o fierbinteala bolnava si altceva nu dorea deocamdata decat sa vada. Daca ar fi cu putinta sa vada de-aproape in ce stare se afla teasta. Caci daca nu se cunoaste vreo palitura de unealta de fier, atunci oricine cu usurinta ar crede ca Lipan, fiind ametit de bautura, a nimerit, noaptea, cu tot cu cal, in rapa. Femeile umblau si ele despartite, repezindu-si din cand in cand ascutisuri de dusmanie. Toate le observa munteanca sile cantarea in capul ei. Nu uita nimic din ce trebuia pentru buna randuiala si avea vreme sa se alature si de cucoana Maria, soptindu-i ceva cu graba. Gheorghita nu se afla de fata. Din porunca mamei lui, incalecase cum ajunsese ea, venind de peste Stanisoara, si coborase inainte in Sabasa ducand canele si tarhatul mortului.Au mers asa pana ce alaiul a fost zarit din vale de catra oamenii tocmiti care privegheau in turnul bisericii. Clopotele au inceput a bate. Asupra zvonurilor de clopot, au venit amestecandu-se cantarile buciumelor. Tot satul intai s-a suit pe prispe cu mana strasina la ochi, apoi, randuri, randuri, s-a indreptat spre tintirim. S-a facut slujba mare, cum putine s-au vazut in Sabasa. Asupra ramasitelor descoperite ale lui Nechifor Lipan batea piezis soarele auriu de aprilie. Preotii au cerut lui Domnul Dumnezeu pace pentru sufletul robului sau, apoi au cantat cu glas inalt vesnica pomenire. Vitoria a venit langa cucoana Maria si a rugat-o, cu glas pripit, sa aiba ea grija de cele din urma randuieli si mai ales sa nu uite sa ceara in clipa anumita vinul pentru stropit si gaina neagra care se da peste groapa. Batrana pe care a tocmit-o ajutoare le are toate in traista numai sa i leceara. O ruga pe cucoana Maria sa-i faca aceasta mare binefacere, caci ea trebuie sa steie langa sotul sau in clipa asta de despartire, il mai vede acuma o data. Pe urma n-are sa-l mai vada pana la invierea cea din veac. Atuncea, apropiindu-se, si-a pus mana in crestet si si-a manat broboada neagra pe ceafa. Aducandu-si dupa asta degetele ca niste gheare asupra fruntii, a parut ca vrea sa-si smulga ochii. A strigat: — Gheorghita! de ce m-ai lasat!Cu asa glas a strigat, incat prin toti cei de fata a trecut un cutremur. S-a daramat in genunchi, si-a rezemat fruntea de marginea sicriului. Cucoana Maria s-a repezit spre dansa ferind lumea cu palmele intr-o parte si intr-alta. S-a aplecat, a cuprins-o de umeri si a tras-o la o parte. Vitoria s-a lasat dusa. Apoi, desfacandu-se cuusurinta, s-a intors iar langa Lipan s-a ingenuncheat.
— Sa vie si baietul!a tipat ea. Baietul era aproape. A venit, acoperindu-si ochii cu bratul drept. Nu stia ce sa spuie. Ii era rusine sa boceasca fata de barbati, ca o femeie. Cucoana Maria a saltat iarasi in sus pe munteanca si oamenii s-au grabit sa coasa in cuie capacul sicriului, indata l-au coborat si s-a auzit huruitul bulgarilor de pamant. Vitoria s-a intors mai linistita si a zvarlit si ea asupra sotului sau un pumn de tarana. CAPITOLUL 15
La poarta tintirimului au stat ajutor langa Vitoria domnu Toma si cucoana Maria. S-a dat fiecaruia dintre cei care ieseau, intru pomenirea mortuli, un sfert de paine s-un paharel de rachiu. Barbatii si femeile sopteau inchinarea rituala: Dumnezeu sa-l ierte!, desertau dintr-o data bautura, apoi frangeau din pane o bucata cu care isi astupau arsura placuta a gurii. Copiii radeau si se harjoneau printre morminte. Dupa ce facura imparteala pomenilor si a colivei, preotii isi scoasera de pe ei odajdiile. Mai aveau un crampei de slujba, care nu era dintre cele mai usoare. Vitoria grabi spre ei, ca sa-i pofteasca la praznic, acasa la domnu Toma. Acolo aveau sa se adune si oamenii stapanirii, cu domnu subprefect, si gospodarii straini veniti de peste munte. Gospodina lui domnu Toma facuse toate cum putuse mai bine. Fiind vremea postului celui mare, in privinta mancarii era mai greu. Dar era bautura destula si buna, care implinea lipsurile. Mai ales era un vin din jos, de la Odobesti, in care domnu Toma isi punea toata credinta. Cand s-au asezat la masa, soarele era in asfintit. Raposatul isi gasise in sfarsit hodina. Cei vii incepura sa manance galuste de post si curechi prajit cu oloi de canepa. Preotii si cu domnul subprefect stateau la locul de cinste, in fundul odaii. Gospodarii de la Doi Meri mai catra margine. Vitoria se aseza in apropierea lor. Dupa ce cinstira cateva pahare, incepura a vorbi despre treburile de pe lumea asta. — Dumneata, domnule Calistrat, zise munteanca, mi se pare ca nu prea mananci. — Ba mananc, slava Domnului si bogdaproste. — Atunci nu bei. Se cuvine sa bei pentru un prietin. — Ba mai ales am baut. Ma gandesc ca suntem departe si avem a porni la drum asupra noptii. — Ce are a face asta? Parca dumnitale ti-i frica noaptea? Vad ca ai baltag. — Am. — Frumos baltag. Ia mai bea un pahar, ca sa vad si eu. Si pe urma vei mai bea si altele, dupa pofta inimii dumnitale. Arata-mi si mie acel baltag. Poftesc sa-l vad. Are si Gheorghita, flacaul meu, unul, alcatuit intocmai la fel. Bogza ranji nu cu voie buna si trecu femeii baltagul, prin latura mesei. Femeia isi chema flacaul. Era la spatele ei. — Gheorghita, ia vezi si tu, Pare-mi-se ca tot asa-i s-al tau. Numai ca al tau abia a iesit din foc si de sub ciocan. Acestalalt e mai vechi si stie mai multe. Razand, nevasta trecu feciorului baltagul. Calistrat intinse mana spre arma, apoi si-o retrase. Flacaul ii cerceta cu luare-aminte ascutisul curb si partile late. — Lasa-l sa se uite si sa vada, domnu Calistrat, zise munteanca. Dumneata poftim si mai cinsteste un pahar de vin de la Odobesti. Dumneata cunosti si stii tare bine ca asemenea vin mai ales ii placea si lui Nechifor Lipan. Eu cred asa, vorbi ea deodata cu alt glas, intorcandu-se catra meseni. Eu cred asa, domnu Calistrat, ca sotul meu umbla singur la deal pe drumul Stanisoarei si se gandea la oile lui. Poate se gandea si la mine. Eu n-am fost fata, dar stiu. Mi-a spus Lipan cat am stat cu dansul, atatea nopti, in rapa. — Ce ti-a spus? rase Bogza. — Mi-a spus cum a fost, raspunse munteanca privindu-l atintit si zambind. — Asta n-oi mai crede-o. — Ba s-o crezi. Iti aduci aminte domnu Calistrat, ca Lipan avea cu el s-un cane? — Mi-aduc aminte. Ii zicea Lupu. Era harnic cane, si viteaz. — Ei, vezi, domnu Calistrat? Eu stiu si asta, ca acel cane s-a pus pentru stapanul lui, cand i-a vazut in primejdie viata. — Se poate sa se fi pus. — Crezi ca a pierit si canele? — Nu cred. Mai degraba s-a prapadit. — Asa zic si eu. Dar daca s-a prapadit, se poate gasi. — Asta-i mai greu. — Greu pan-intr-atata nu-i, domnu Calistrat, cand este vointa lui Dumnezeu. Te rog, sa mai bei s-acest pahar.Sa-ti spun cum s-a intamplat? Masa tacuse. Interesat, domnu subprefect Balmez isi puse coatele pe stergar si-si intoarse urechea stanga, cu care auzea mai subtire, privind in acelasi timp si cu coada ochiului. Simtindu-seobservat, Bogza se nelinisti. — Dumneata stii si eu nu stiu, zise el cu indrazneala. Daca stii, spune. — Sa-ti spun, domnu Calistrat. Omul meu se gandea, vra sa zica, la ale lui si la mine si umbla la deal in pasulcalului, suind spre Crucea Talienilor. Femeia se opri.
— Ei? o indemna, zambind, domnu subprefect. Spune. De ce te-ai oprit? — Unii ar putea zice ca venea la vale. Dar eu stiu mai bine ca se ducea la deal. Dar nu era singur. Avea cu el canele. Si se mai aflau in preajma lui doi oameni. Unul daduse calcaie calului si grabise spre pisc, ca sa bage de sama daca nu s-arata cineva. Al doilea venea in urma lui Lipan, pe jos, si-si ducea calul de capastru. Sa stiti ca nu era noapte. Era vremea in asfintit. Unii cred ca asemenea fapte se petrec noaptea. Eu am stiinta ca fapta asta s-a petrecut ziua, la asfintitul soarelui. Cand cel din deal a facut semn, adica sa n-aiba nici o grija, ca locu-i singuratic, cel care umbla pe jos a lepadat fraul. Si-a tras de la subsuoara stanga baltagul si, pasind ferit cu opincile pe carare, a venit in dosul lui Nechifor Lipan. O singura palitura i-a dat, dar din toata inima, ca atunci cand vrei sa despici un trunchi. Lipan a repezit in sus mainile, nici n-a avut cand sa tipe, a cazut cu nasu-n coama calului, intorcand baltagul, omul s-a opintit cu el in desertul calului, impingandu-l in rapa. Chiar in clipa aceea canele s-a zvarlit asupra lui. El l-a palit cu piciorul dedesubtul botului. Calul tresarise de spaima. Cand a fost impins, s-a dus de-a rostogolul. Canele s-a pravalit si el. S-a oprit intai hamaind intaratat,omul a incercat sa-i deie si lui o palitura de baltag, dar dulaul s-a ferit in rapa si s-a dus taras dupa stapan. Asta-i. Cel din urma a incalicat s-a grabit dupa cel din varful muntelui, si s-au dus. Nu i-a vazut si nu i-a stiutnimeni pana acuma. Munteanca tacu si se uita, cu buzele stranse, catra cucoana Maria. Nevasta lui domnu Vasiliu, ca si cei care erau de fata, sta intr-un fel de incremenire si asteptare, in toata lumea de-acolo erau banuieli. Vorbele si iscodirile lucrasera cu harnicie. Deci toata lumea intelegea intrucatva istorisirea muntencei. Numaidecat cei mai multi nu-si puteau da sama de ce muierea asta straina umbla cu pilde si rautati. Daca are vreo banuiala, sa spuie, daca are vreun prepus sa-l deie pe fata. Asemenea cuget se aduna, cu manie, mai ales in Calistrat Bogza. El de la inceput, de cum a vazut-o intai si intai, a priceput ca nevasta oierului vine asupra lui. Pe urma a stat cu rabdare, indoindu-se ca s-ar putea cumva descoperi asemenea faptacare n-a lasat dupa ea nici o urma. Femeia are sa se zbata fara folos si dupa aceea are sa se duca in treaba ei. Dar ea nu se ducea. Umbla cu vorbe si cu intrigi proaste. Punea la cale pe nevasta lui Cutui. Strecura vorbe de vrajmasie Ilenei. Starnea pe oameni cu feluri de feluri de inchipuiri. O lasa. Ce-i putea face? ii era si mila de dansa intr-o privinta, caci era o vaduva care-si cauta barbatul. De mare mirare este cum l-a putut descoperiintr-o rapa asa de prapastioasa si de singuratica. Mai de mirare sunt alte vorbe pe care le scorneste din nou. Siacuma povestea intamplarii. Prost si tamp ar fi sa-si inchipuie ca ea a fost de fata. Mai prost si mai tamp sa creada ca mortul a putut vorbi. Asta n-o mai crede nimeni in ziua de azi. Si totusi, muierea aceasta care-l urmareste a aratat intocmai lucrurile, punct cu punct, pas cu pas. Sa fie adevarat, cum spune Ileana, si cum arata Gafita cand nu era inca asa de otravita de dusmanie, sa fie adevarat ca se pot face vraji si sunt oglinzi incare poti privi lucruri trecute si viitoare? Un barbat nu poate crede asta, desi, daca n-ar fi, nu s-ar povesti. La urma urmei, sa arate de unde stie si sa deie pe fata lucrurile cum sunt. Stie, poate, ceva de la nevasta lui Ilie Cutui. Nepotrivit lucru este sa ai de a face cu asemenea prietini si tovarasi ticalosi. Dar nici Ilie Cutui n-a putut vedea in totul lucrurile cum s-au petrecut, in toate amanuntimile. Mai ciudat este ca nici el nu stia bine cum a fost. Abia acuma vede ca au fost asa intocmai. Pe cand i se invalmaseau aceste cugetari, Bogza, simtindu-se privit, bau pe nerasuflate un pahar de vin, si inca unul. Dupa aceea, fara sa stie cum, lua deodata o hotarare napraznica. El era un barbat, de care inca nu-si batuse joc nimeni in viata lui. — Da baltagul, vorbi el, inca stapanit, intinzand mana indarat catra Gheorghita. — Mai stai putintel, il opri femeia, ca sa incheiem praznicul dupa cuviinta. Ce te uiti, Gheorghita, asa la baltag? intreba ea dupa aceea, razand, este scris pe el ceva? — Asculta, femeie, mormai cu manie Bogza, de ce tot ma fierbi si ma intepi atat? Ai ceva de spus, spune!— Nu te supara, domnu Calistrat, eu intreb pe baiet daca nu ceteste ceva pe baltag. — Destul! racni gospodarul batand cu pumnul in masa si inaltandu-se de la locul lui. Tacamurile se invalmasira, mesenii se ridicara spariati. Ceea ce se facea nu era bine, caci era la un praznic. Bogza avea intrucatva dreptate. — Destul! racnea omul, destul!Glasul ii ragusi dintr-o data. — Destul! Pentru o fapta, este numai o plata. Chiar daca as fi eu, mi-oi primi osanda de la cine se cuvine. Dar nu sunt eu. Ce ai cu mine? — Eu? n-am nimic! se apara munteanca, uimita mai presus de orice de o intrebare ca aceea. — Cum n-ai? mugi Calistrat, imprastiind cu dosul manilor talgerele si paharele. Dar cu cine vorbesti tu asa,
muiere? Dar ce? Ai trait cu mine, ca sa ai asupra mea vreun drept? — Gheorghita, vorbi cu mirare femeia, mi se pare ca pe baltag e scris sange si acesta-i omul care a lovit pe tatu-tau. Calistrat se smulse din locul lui, repezindu-se spre flacau, ca sa-si ieie arma. Cutui i se puse in fata poprindu-l cu bratele incordate, ca pe un mal. Dar in gospodarul cel mare izbucnise crancena manie. Pali pu pumnul pe Cutui in frunte si-l lepada la pamant. Batu cu coatele pe cei de aproape si-i darama si pe ei. Se zvarli cu capul pe usa deschisa, mugind. Vitoria falfai cu bratele ca din aripi dupa el. Intr-o clipa fu si ea in prag, tipand: — Gheorghita! da drumul canelui!Flacaul avea de mai-nainte hotarat cum sa faca. Se incurca insa in lantug, in cotlonul surii. Prin lucirea amurgului, Bogza il vazu si se pravali pe-o coasta asupra lui. Atunci canele dadu un urlet fioros. Izbindu-se inainte, chelalai sugrumat. Izbindu-se a doua oara, rupse lantugul. Bogza il ocoli, cercand sa apuce, dintr-un salt, bratul feciorului cu baltagul. Impuns de alt tipat al femeii, feciorul mortului simti in el crescand o putere mai mare si mai dreapta decat a ucigasului. Primi pe Bogza in umar. Il dadu indarat. Apoi il lovi scurt cu muchea baltagului, in frunte. Calistrat Bogza sovai. Canele se napusti la beregata, mestecand mormairi salbatice cu sange. Oamenii fura indata asupra lor. Subprefectul porunci cuiva, racnind, sa cheme pe loc jandarmii de la masa cea mica din casuta din fundul ograzii. Venira si jandarmii in fuga. Ilie Cutui se supuse numaidecat. Cele doua femei boceau, blastamand rautatea acelei muieri straine. Oamenii despartira pe cane, batandu-l cu despicaturi de lemn, varsand asupra lui apa, invelindu-l intr-un tol si tragandu-l. Adusera pe Bogza pe brate si-l intinsera pe prispa. Se facuse intuneric. Cineva aseza pe prichiciul ferestrei, inlauntru geamului, o lumina. Nevasta lui domnu Iorgu Vasiliu ceru numaidecat apa. Ii aduse Vitoria cofa din casa cea mica. Amandoua stropira pe ranit. Bogza gafaia si pufnea, incet-incet se linisti si-si intoarse privirile obosite intr-o parte, inspre oamenii adunati. Munteanca intreba cu voce dura: — Mai vrei ceva, omule? Omul facu semn cu pleoapele. Mai voia ceva. — Ce vrei? — Vreau sa ma marturisesc. Se facu tacere. Preotul cel batran si burduhos isi facu loc, gafaind. Barbatii se descoperira. Jandarmii vorbeau tare in preajma surii, punand felurite intrebari lui Cutui. Cei de langa ranit ii tistuira. Ei tacura si venira in varful degetelor spre adunare, aducand si pe prizonier. Cutui mormaia: — N-aveti sa ma asupriti, n-aveti sa ma ucideti. Eu spun de buna-voie. Si sa se stie ca a fost intocmai cum a aratat femeia mortului. Oamenii tistuira din nou. Omul cel mare, intins pe prispa, incepea sa vorbeasca. — Parinte, zise Bogza, gafaind iar, eu vad ca se poate intampla sa pier. Pentru asta, fac marturisire aicea, sa se stie ca eu am palit intr-adevar pe Nechifor Lipan si l-am pravalit in rapa, dupa cum a dovedit nevasta lui. N-am inteles de unde stie, dar intocmai asa este. — Parinte, sopti munteanca, sa spuie si de ce. Ranitul pricepu. — Am facut fapta asta, ca sa-i luam oile. Am socotit ca nu s-a mai afla nimic. Acuma turma oierului sa se intoarca inapoi, dupa dreptate. — Bine, grai catra sine Vitoria. Bogza isi atinti ochii asupra ei. Erau ochi umezi in care palpaiau luminiti. Ruptura buzei de sus parea un ras straniu. — Parinte, vorbi el iar, cu neliniste, sa nu ma lasi sa mor asa. Pune asupra mea patrafirul si ceteste-mi dezlegarea. Ma rog de nevasta asta si de feciorul ei, sa ma ierte. Vitoria facu semn lui Gheorghita sa se apropie. — Iertati-ma. — Poate sa traiasca, sopti Vitoria. Stapanirea faca ce stie cu el. — Iarta-ma, femeie!ceru muribundul. M-a sugusat canele. Ma duc si eu dupa Nechifor Lipan si trebuie sa ma ierti. — Dumnezeu sa te ierte, ii zise Vitoria. Isi stranse buzele, il privi neclintit o vreme. Dupa aceea se retrase. — Vina incoace, Gheorghita, vorbi ea, trezita din nou de griji multe. Vezi de tesala caii, dupa moda noua care am aflat-o aici, Si-i intareste cu orz, caci drumurile inca nu ni s-au sfarsit. Facem cu domnu Toma toate socotelile si-i platim cinstit, multamindu-i frumos. Platim preotilor, oamenilor care s-au ostenit si tuturora. Peurma, stam si ne hodinim trei zile, dupa care facem parastasul intai tatalui tau. Indata ne incalaram si ne ducem la apa Prutului la stefanesti, ca sa cunoastem turma de la Rarau. Socot ca mergand cu spor, pe vreme buna, ne putem intoarce iar aici in Sabasa, ca sa facem parastasul de noua zile. Apoi ne ducem dincolo la
Jijia, ca sa vorbim cu baciul Alexa si sa ne alcatuim cu el pentru intoarcerea oilor catra munti, unde avem tocmita pasunea de vara. La patruzeci de zile vom fi iar aici si vom ruga pe domnu Toma si pe parintele sa ne-ajute a implini datoria de patruzeci de zile. Atuncea om face praznic mai bun, cu carne de miel de la turmacea noua. Om aduce atuncea de la manastirea Varaticului si pe sora-ta Minodora, ca sa cunoasca mormantul. S-apoi dupa aceea ne-om intoarce iar la Magura, ca sa luam de coada toate cate-am lasat. Iar pe sora-ta sa stiica nici c-un chip nu ma pot invoi ca s-o dau dupa feciorul acela nalt si cu nasul mare al dascalitei lui Topor.